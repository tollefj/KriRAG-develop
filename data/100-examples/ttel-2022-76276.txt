Tiltalen gjelder brudd på dyrevelferdslovens forbud mot vold mot dyr og forbud om avlivning på en ikke dyrevelferdsmessig forsvarlig måte etter en rådyrpåkjørsel den 18. september 2022 i Notodden.
Oppsummer har tingretten enstemmig kommet til at de tiltalte skal domfelles i samsvar med tiltalens punkt II, for forsettlig overtredelse av dyrevelferdsloven § 37 første ledd, jf. § 12, og at tiltalte A skal i tillegg domfelles for grovt uaktsom overtredelse av dyrevelferdsloven § 37 første ledd, jf. § 14 første ledd bokstav a).
Retten skal først ta stilling til om de objektive og subjektive vilkårene for straff er til stede. Dette må gjøres konkret og individuelt for hver av de to tiltalte.
Ved vurdering om straffbarhetsvilkårene er oppfylt, legger retten til grunn prinsippet om at enhver rimelig tvil skal komme tiltalte til gode. I det ligger at beviskravet i straffesaker er svært høyt. Det er kun dersom retten er overbevist om tiltaltes skyld at tiltalte skal dømmes. Bevisbedømmelsen beror ofte på en vurdering av flere momenter som hver for seg kan ha ulik bevisstyrke. Det kreves ikke at hvert enkelt moment skal være bevist utover enhver rimelig tvil, så lenge det etter en samlet vurdering av momentene ikke er rimelig tvil om konklusjonen, jf. Rt-2005-1353. Samtidig er det påtalemyndigheten som har bevisbyrden, tiltalte skal ikke bevise sin uskyld, men påtalemyndighet må bevise at tiltalte er skyldig.
Tiltalens poster henger tett sammen, og voldstiltalen er knyttet til de forutgående handlingene som ledet opp til selve avlivningen av rådyret, og er etter retten syn noe som må ses som en del av avlivingsprosessen. Retten finner det derfor mest praktisk å behandle tiltalepostene samlet ved bevisvurderingen. På bakgrunn av den samlede bevisførselen og det strafferettslige prinsippet om at all rimelig tvil skal komme de tiltalte til gode legger retten det til grunn følgende faktum som bevist:
Lørdag kveld den 18. september 2021 påkjørte N1 et rådyr i Tinnegrendvegen i Notodden. Rådyret ble som følge av påkjørselen påført så store skader at avliving var det eneste forsvarlige alternativet i et dyrevelferdsmessig perspektiv. Retten viser særlig til den sakkyndiges forklaring på dette punktet. Rådyret hadde tre knekte bein, herunder begge frambeina og et av bakbeina med flere åpne brudd, samt muligens indreskader. Vitner har forklart at rådyret lange pipelyder, skrek og sprellet, samt var åpenbart var redd og stresset. A har videre forklart at rådyret hadde ribbein ut på siden og blod ut av nesen som retten legger til grunn. N1 ringte politiet og viltnemda etter dyrepåkjørselen, og ble opplyst om at viltnemda ville komme til stedet om ca. 15-20 minutter. Det er noe uklart om N1 og N2 som hadde vakt for viltnemda snakket sammen direkte, eller om politiet snakket direkte med N2, uten at retten kan se at det er av betydning for saken. Retten finner det uansett bevist at N2 ble varslet, hentet nødvendig og egnet avlivingsutstyr og satt seg i bilen og kjørte mot ulykkesstedet. Retten legger til grunn hans forklaring om at han var der ca. 15-17 minutter etter at han ble varslet om hendelsen. N3 kom kjørende i bilen bak N1. Hun begynte å dirigere trafikken på stedet og de forsøkte innledningsvis å jobbe «rundt» rådyret. Rådyret begynte å bevege seg, og ble derfor deretter holdt fast av N3 og N4 som satt seg delvis ut i veibanen. Retten legger til grunn at de satt delvis på den gresskledde «midtrabatten» mellom veibanen og fortauet, og delvis ut i veibanen, med rådyret delvis ut i vegen slik som ble forvist av A under åstedsbefaringen.
Tiltalte B som kjørte en beregningsbilen på 13 tonn, kom til ulykkesstedet og fikk avklart at det ikke var personskader eller skader på kjøretøy. Han ble opplyst om at dyrepåkjørselen var varslet til politi og at viltnemda var på vei. Tiltalte A kom deretter kjørende fra Notodden og kjørte gjennom ulykkesstedet og så dyret og jentene delvis i veibanen. Han oppfattet situasjonen som trafikkfarlig og parkerte bak beregningsbilen. A har i retten forklart at han ringte N5 som han kjenner fra jakt og som er medlem av viltnemda fra bilen. Han fikk opplyst at N5 ikke kjente til det skadde rådyret, og har forklart at N5 sa at «om dyret var så hardt skadet som tiltalte sa så kan han ta livet av det». Han oppfattet dette som et ja om at han skulle ta livet av rådyret, men de diskuterte ikke noen metoder for avliving. N5 har gitt en motstridende forklaring i retten. Han har forklart han ble oppringt av A og ble spurt om han kjente til dyrepåkjørslene. A opplyste i samtalen at han selv hadde tatt seg av rådyret ved å legge hode til dyret under en lastebil og rygget over det. Retten kan ikke utelukke As forklaring i lys av det strafferettslige beviskravet. Retten viser til tiltalte B forklaring om at han så at A la på telefonen når han kom ut av bilen og at A opplyste til B at han hadde snakket med viltnemda. A har forklart at han ringte på nytt til N5 etter at avlivingen hadde funnet sted og fortalte hva som hadde blitt gjort. Retten legger til grunn at N5 kontaktet N2 etter at han hadde snakket med A denne andre gangen, som da allerede var på vei og var få minutter unna ulykkes plassen.
Retten legger til grunn at A gikk deretter ut av bilen og fikk beskjed fra N1 at det var ringt til politiet, men fikk ikke med seg om at viltnemda var på veg. På dette punktet bemerker retten at N1 mener han sa til tiltalte at viltnemda var på veg og tidsperspektivet på 15-20 minutter han hadde fått opplyst om. Videre viser retten til forklaringene til N4 om at N1 opplyste til henne at viltnemda var der om 10-15 minutter. N3 mener at N1 sa noe om det til henne også, og hun tenkte at viltnemda var der om 20-30 min. I lys av det strenge beviskravet og Bs forklaring kan ikke retten utelukke A forklaring. Retten legger til grunn at han ikke fikk med seg at viltnemda var på veg og relativt kort tid unna. B har forklart at han fikk med seg at viltnemda var på vei, men tidsperspektivet fikk han opplyst av A. Retten legger til grunn at A gikk bort til B som satt i bilen og spurte om B hadde noe å avlive dyret med. De diskuterte ulike avlings metoder, og avklarte at B ikke hadde noe anvendbart utstyr med seg. A opplyste om at han hadde snakket med viltnemda om at han kunne ta livet av dyret. B har forklart at A sa de var langt unna og det kom til å ta tid, han mener A sa 45 minutter som retten legger til grunn at B ble opplyst om. Retten legger på den bakgrunn til grunn at dette må ha vært As forståelse av tidsperspektiv dersom han ikke handlet selv.
De to tiltalte har gitt ulike forklaringer på om det ble en enighet om å rygge på rådyret i samtalen, men det er på det rene at dette ble tatt opp som et alternativ. Ut fra de tiltaltes forklaring legger retten til grunn at A oppfattet selv at dette var avklart mellom dem at de skulle rygge på dyret, men at B ikke var klar over denne metoden eller hadde til hensikt i å bistå med avliving før dyret faktisk var løftet bort til lastebilen og holdt bak hjulet til lastebilen. Retten er ikke i tvil om ut fra forklaringene fra de tiltalte at A hadde en ledende og styrende rolle ved avlivingen, hvor B forholdt seg til de instruksjoner han ble gitt og oppfattet A som jaktkyndig. Retten legger til grunn som bevist at A fikk en lastestropp av B, som var ment som en sikring av rådyret. B oppfattet at dette skulle benyttes til rådyrets bein slik at det ikke løp av gårde eller sparket jentene som holdt rådyret nede når han gav dette til A. Retten legger til grunn at A la stroppen som en løkke rundt halsen til dyret, mens B hadde satt seg inn i lastebilen.
Forklaringene om hvordan oppførselen til rådyret var før flyttingen av rådyret, selve flyttingen og bruk av lastestroppen har det blitt gitt ulike beskrivelser av under hovedforhandlingen. Etter bevisførselen legger retten til grunn at rådyret reagerte med bevegelse og sprelling når det ble påført lastestroppen og flyttet over vegen, og viser til både N3, N4 og N6s forklaringer som alle har påpekt dette, men i noe ulik grad. Retten legger også til grunn at rådyret skrek en gang når det ble flyttet, om dette var i smerter eller av redsel kan ikke retten ta stilling til, men det er åpenbart at dyret opplevde det som belastende, skremmende og smertefullt å bli håndtert og flyttet. Retten legger særlig vekt på den sakkyndiges forklaring på dette punktet. At lastestroppen ble strammet rundt halsen til dyret er ikke rett i tvil om ut fra forklaringene fra N4 og N3, samt merker av bilder på rådyret som samsvarer med N6s forklaring om plassering av lastestroppen. At dyret faktisk ble kvelt eller faktisk opplevde kvelningsfornemmelser av lastestroppen kan ikke legges til grunn som bevist. At lastestroppen som ble lagt rundt halsen skapte stor frykt hos rådyret er retten ikke i tvil om ut fra rådyrets beskrevne oppførsel og viser videre til den sakkyndiges påpekes av dette som et belastende element ved avlivningsprosessen.
Vitneforklaringene om dyret ble slept eller båret har også vært sprikende under hovedforhandlingen. Retten kan i lys av det strenge beviskravet ikke legge til grunn at A «slepte» dyret over vegen etter stroppen, og legger til grunn at han bar det med hendene med en hånd i nakken og en hånd på bakparten. Retten er ikke i tvil om og legger til grunn at rådyrets bein og nedre del av kropp tidvis subbet i asfalten når han løftet dyret bort fra jentene, som samsvarer med N3s og N4s forklaring. Beskrivelser som er gitt om hvordan dyret innledningsvis lå av de tiltalte underbygger dette etter rettens syn. Retten er som nevnt ikke i tvil om at dyret opplevde både smerter og stress når det ble flyttet. Det fremgår av forklaringene fra tiltalte, vitner fra viltnemda og den sakkyndige at det optimale er å la et skadet dyr få ligge mest mulig i ro. Retten legger til grunn A forklaring om at rådyret ble flyttet 6-7 meter, noe som samsvarer med det som ble påpekt av distanser under åstedsbefaringen.
A la deretter rådyret med hode bak lastebilens framhjul, og løftet opp bildøren til B lastebil ved passasjersiden og ba B rygge mens han hold dyret fast. B har forklart at han forstod på dette tidspunktet at han rygget over dyret for å avlive det og tenkte at rådyret hadde lidd nokk. Retten legger til grunn A og B forklaring om at rådyret fremstod mer rolig sammenlignet med når jentene hold dyret, når det lå ved lastebilen og ble holdt fast av A. Han har forklart at «Det prøvde å sprelle litt for ville vekk, men det var rolig og ville samle krefter» som retten legger til grunn. Retten legger videre til grunn at dyret skrek en gang når rådyret ble rygget over som forklart av A og N4s. Det legges til grunn at dyret døde nært momentant når det ble rygget over som forklart av de tiltalte og den sakkyndige. A plassere deretter rådyret i veikanten, og kontaktet på nytt N5. Etter at A, N3 N4 og N1s hadde dratt fra stede ankom N2 fra viltnemda etter kort tid. Han fikk opplyst av B at de hadde avlivet rådyret ved å rygge på det og N2 tok med seg kadaveret.
Tingretten legger til grunn at hensikten til A var å avlive rådyret som han var overbevist om var hardt skadet og hadde store smerter. Han oppfattet at det var bedre for rådyret å bli avlivet raskt fremfor å ligge i smerter og frykt i den stressende situasjonen, som han også oppfattet som trafikkfarlig. Retten legger videre til grunn at B hadde til hensikt å avlive dyret når det var flyttet bak bilen og han ble bedt om å rygge på bakgrunn av at han tenkte at rådyret hadde lidd nok på det tidspunktet. Retten er således ikke i tvil om at begge de tiltalte handlet med den hensikt at rådyret skulle slippe lidelse.
Spørsmålet for tingretten er om A og B avliving, slik den er beskrevet over utgjør en forsettlig eller grov uaktsom overtredelse av dyrevelferdsloven. Konkret er spørsmålene om avlivingen å anse som dyrevelferdsmessig forsvarlig, om det eventuelt forelå et nødstilfelle som til en viss grad utvider det handlingsrom man har, og om avlivingen i så fall var innenfor dette utvidende handlingsrommet som foreligger ved nød-avliving. I lys av at post I om vold og post II om avliving henger sammen, hvor post I knyttet til håndteringen forut og må anses som en del av avlivingsprosessen ser retten det mest hensiktsmessig å først behandle skyldspørsmålet etter post II om avliving.
Det fremgår av dyrevelferdsloven § 12 første ledd at avliving av dyr og håndtering i forbindelse med avlivingen skal skje på en dyrevelferdsmessig forsvarlig måte. Ved avlivning i nødstilfeller skal det også i «størst mulig grad» skje på en dyrevelferdsmessig forsvarlig måte, jf. tredje ledd. Bakgrunnen for bestemmelsen er at avliving av dyr er forbundet med betydelig risiko for alvorlig lidelse, og for å minimere denne risikoen må nødvendig håndtering skje skånsomt, bedøvings- og avlivingsmetoden må være velegnet for angjeldende art, utstyret må være i orden, den som utfører arbeidet må ha kompetanse i dette jf. Stenevik m.fl, Dyrevelferdsloven lovkommentar, Juridika, til §12. Bestemmelsen må ses i sammenheng med dyrevelferdslovens formålsparagraf § 1 om å fremme god dyrevelferd og respekt for dyr. Dyrevelferdsloven § 3 fastslår at dyret har en egenverdi, uavhengig av nytteverdien for mennesker og «Dyr skal behandles godt og beskyttes mot fare for unødige påkjenninger og belastninger». Det følger av Ot.prp.nr.15 (2008–2009) at dyrevelferdsloven § 3 skal være førende for tolkning og anvendelse av øvrige bestemmelser, og det siteres fra side 94:
Bestemmelsen vil, på samme måte som tidligere lovs § 2, ha selvstendig betydning i tilfeller der lovens øvrige bestemmelser ikke dekker et konkret forhold, og er spesielt relevant for handlinger som foretas av andre enn dyreholder. I tillegg vil den være førende for tolkning og anvendelse av lovens øvrige bestemmelser. Hva som ligger i god behandling, beror på en konkret vurdering i det enkelte tilfellet. Kravet om god behandling er relatert til dyret som individ.
Etter rettens syn må hva som er «dyrevelferdsmessig forsvarlig» tolkes i lys av det overnevnte og henspiller på hvordan dyret opplever situasjon og kravet omfatter forhold som kan gi opphav til frykt, stress, smerter og andre belastninger mens dyret er bevist. I lys av det overnevnte er et sentralt poeng at det ikke bare kan ses til avlivingsmetoden isolert sett og den direkte innvirkningen av avlivingsmetoden, men også til den forutgående håndteringen og hvilken belastninger og risiko for lidelse dyret utsettes for, Stenevik m.fl, Dyrevelferdsloven lovkommentar, Juridika, til §12. At dyret skal beskyttes mot fare for unødig lidelse etter § 3 medfører at avlivingsbestemmelsen ikke begrenser seg til bare tilfeller der faktisk lides har skjedd eller kan konstateres. Forsvarlighetskravet setter dermed føringer for bruk av anerkjente og forsvarlige metoder, kyndighet hos personene, utstyr og håndtering forut og ved selve avlivingen slik at både risikoen for lidelse blir så lav som mulig og dyret i minst mulig grad opplever stress, frykt og smerte.
Retten finner klart at avlivingen ved å sikre rådyret med en lastestropp rundt nakken som strammes, bære det 6-7 meter hvor det tidvis får bein og kroppen i bakken, for så å legge det under en lastebil, holde det fast og rygge over hode, åpenbart ikke kan anses som en dyrevelferdsmessig forsvarlig avlivning av et rådyr etter dyrevelferdsloven § 12 første ledd. Det samme gjelder vis det kun legges til grunn som i B sitt tilfelle å rygge over en dyret, mens det holdes fast av en annen. Retten viser til den sakkyndiges rapport hvor forsvarlig avliving av rådyr er skytevåpen, medikamentell bedøving (bedøvings pil) etterfulgt av hjerneskadd med skytevåpen/boltpistol med egnet ammunisjon eller injeksjon av medikament/giftstoff gjordkjent for avliving. Retten viser også til N2 forklaring om at skytevåpen skal benyttes i situasjon som dette, og at de ofte stikker med kniv etter avlivingen.
Retten tar så stilling til om det foreligger en nødsituasjon, som gjør at avlivingen til B og A likevel er lovlig etter dyrevelferdsloven § 12 tredje ledd.
Bestemmelsen regulerer tilfeller som kan anses som nødstilfeller, og vil typisk være tilfeller der dyr er alvorlig skadet og må avlives straks, jf. Ot.prp.nr.15 (2008–2009) kap. 4.1. Av forarbeidende fremgår det at bestemmelsen kommer til anvendelse når dyr avlives som ledd i oppfyllelse av hjelpeplikten etter dyrevelferdsloven § 4. Dyrevelferdsloven § 4 første ledd pålegger enhver som påtreffer et dyr som sykt, skadet eller hjelpeløst dyr å hjelpe dyret så langt som mulig. Etter annet ledd gir bestemmelsen en rett til avliving dersom det er åpenbart at dyret ikke kan leve eller bli friskt, men avliving av storvilt kan likevel ikke gjøres dersom det lar seg gjøre å få tak i veterinær eller politi innen rimelig tid. Lovens klare utgangspunkt ved storvilt er derfor at det skal tilkalles særlig kyndige personer med egnet utstyr, og at avliving ikke skal utføres av lekfolk. Tingretten legger til grunn at varslingsplikten og unntaket fra avlivingsretten etter hjelpeplikten for storvilt er særlig presisert og tatt inn fordi den alminnelige borger ofte ikke har nødvendig utstyr eller kunnskap for å avlive storvilt på en forsvarlig dyrevelferdsmessig måte, og det derfor er en stor generell risiko for at avliving eller forsøk på avliving kan påføre dyret større lidelser, jf. LF-2019-98933. Systemet med en lokal etablert viltnemd har som formål å sikre forsvarlig dyrevelferden ved avliving av storvilt i nød. Respekt og lojalt bruk av dette systemet er derfor en viktig allmeninteresse.
Retten finner åpenbart at rådyret som N1 hadde påkjørt var alvorlig skadet og det eneste forsvarlige var avlivning. Retten viser særlig til den sakkyndiges forklaring og rapport utarbeidet på bakgrunn av bilder vist i retten og sakens dokumenter. Det er på det rene at hjelpeplikten etter dyrevelferdsloven § 4 forelå for alle de tilstedeværende, herunder også de tiltalte. Situasjonen må derfor anses som et «nødstilfelle» hvor avliving i «størst mulig grad» skal skje dyrevelferdsmessig og handlingsrommet er en viss grad utvidet.
Et tema reist i prosedyrene fra aktor og forsvarerne har vært sammenhengen mellom dyrevelferdsloven § 4 annet ledd annet punktum og dyrevelferdsloven § 12 tredje ledd. Aktor har anført at dyrevelferdsloven § 4 annet ledd annet punkt innsnevrer det handlingsrommet som følger av § 12 tredje ledd slik at storvilt ikke kan avlives i medhold av tredje ledd dersom det er mulig å få tak i veterinær eller politi innen rimelig tid. Herunder at storviltavlivning tas ut av handlingsrommet. Forsvarer har anført at dyrevelferdsloven § 4 ikke er underlagt straffeansvar, jf. dyrevelferdsloven § 37 tredje ledd, og bestemmelsen kan ikke innsnevre handlingsrommet slik som anført av påtalemyndigheten, men at bestemmelsen knyttet til hjelpeplikten blir et moment i den samlede vurderingene dyrevelferdsloven § 12 tredje ledd.
Etter tingrettens syn må sammenhengen mellom bestemmelsene, og således vurderingen av «handlingsrommet» for avliving i nødstilfeller ses med det klare utgangspunkt at avlivingen i medhold av hjelpeplikten skal skje i samsvar med § 12 tredje ledd, jf. Stenevik m.fl, Dyrevelferdsloven lovkommentar, Juridika, til § 4. Videre må det tas utgangspunkt i at straffeansvaret følger av dyrevelferdsloven § 37 og avlingsbestemmelsen i § 12, ikke som en direkte følge av handlinger «ut over» hjelpeplikten i seg selv, jf. dyrevelferdsloven § 4. Altså ilegges ikke straffeansvaret fordi man har «gått utover» hjelpeplikten, men at man i nødsituasjonen har avlivet dyret på en dyrevelferdsmessig uforsvarlig måte hensyntatt at det også er en nødsituasjon. Straffesanksjoner hjelpeplikt kan for øvrig følge av andre regler som veitrafikkloven § 12, jf. § 31.
Det sentrale spørsmålet er altså om avlivingen i den konkrete nødsituasjonen ble utført «i størst mulig grad» på en dyrevelferdsmessig forsvarlig måte. Dyrevelferdsloven § 12 tredje ledd oppstiller og forutsetter en konkret og i utgangspunktet bred vurdering ut fra den nødsituasjon man står i, og om det er forsvarlig å selv avlive dyret. Dette må ses i sammenheng med at nødsituasjoner er svært ulike arter og ulike grader, samt ulike type dyr i ulike størrelser. I forarbeidende følger det at:
Den enkelte må gjøre en avveining av om det er forsvarlig selv å avlive dyret ut fra hensynet til blant annet dyret, skadens omfang, egen kompetanse og mulighetene for å få fatt i annen kompetent person/bringe dyret til veterinær. Er man ikke kompetent til å foreta en forsvarlig avliving, kan man risikere å forsterke lidelsene for dyret.
Etter rettens syn vil unntaket fra hjelpepliktens avlivningsrett, slik den er regulert i dyrevelferdsloven § 4 annet ledd og annet ledd annet punkt komme inn som et viktig moment og være styrende for den samlede helhetsvurderingen. Bestemmelsen og begrensingene som er inntatt er for å sikre at dyr behandles godt, beskyttes mot far for unødig belastninger og sikre forsvarlig opptreden ovenfor dyr i nød, jf. tolkningsregelen som følger av dyrevelferdsloven § 3. Den vil dermed begrenser det konkrete og utvidende handlingsrommet når det gjelder avliving av storvilt ettersom det får betydning for vurderingen etter dyrevelferdsloven § 12 tredje ledd. Retten viser i den forbindelse til LF-2019-08933 [Skal vel være LF-2019-98933, Lovdatas anm.] som omhandlet forsøk på avliving hvor brudd på hjelpeplikten ble tatt frem i saken. Lagmannsretten utalte: «Brudd på varslingsplikten er ikke i seg selv sanksjonert med straff, men unnlatelsen av å varsle kan ha betydning ved vurderingen av om avlivingsforsøket var dyrevelferdsmessig forsvarlig». Ved lagmannsrettens vurderingen av tiltaltes handlingsalternativer ble manglende varsel til politi/viltnemda og dyrevelferdsloven § 4 annet ledd annet punktum knyttet opp mot om den domfelte kunne anskaffe og vente til mer kompetente personer kom til stedet for å utføre avlivingen. På samme måte vil det å avlive ved å handle egenhending, selv om det forelå mulighet til å få politi/veterinær/viltnemda til stedet for å gjennomføre avlivingen kunne få betydning ved vurderingen om en avliving var i størst mulig grad utført på dyrevelferdsmessig forsvarlig måte.
Lovens utgangspunkt slik retten ser det, er at det gjøres unntak fra avlivingsretten etter hjelpeplikten for storvilt der det er praktisk mulig å få kontakt med veterinær eller politi innen rimelig tid, ettersom avliving generelt i slike tilfeller ikke vil oppfylle lovens krav til dyrevelferdsmessig forsvarlighet også i nødstilfeller. I likhet med det som følger av dyrevelferdsloven § 12 tredje ledd oppstiller dyrevelferdsloven § 4 annet ledd annet punkt en konkret vurdering av ut fra lidelser det medfører for dyret å måtte vente, hensyn til å få gjort dette så raskt som mulig på forsvarlig måte og faren for at dyret vil stikke vekk. Vurderingene blir fort sammenfallende da de bygger på de samme hensyn og henger sammen. Retten anser dermed at unntaket for avlivingsretten for storvilt og dyr fra dyrehold som et styrende moment og utgangspunkt, og men ikke absolutt vilkår. Dette som følge av at nødsituasjoner kan være av svært ulike karakter, der det kan tenkes unntakstilfeller. Vider vil ulike hensyn ha ulik vekt når det gjelder «storvilt» og «dyr fra dyrehold» ved forsvarlighetsvurderingen i en nødsituasjon.
Etter en konkret vurdering finner retten – under noe tvil – at selv om det forelå en nødsituasjon var ikke B og As avliving dyrevelferdsmessig forsvarlig, og dermed utgjør den en objektiv overtredelse av dyrevelferdsloven § 12 tredje ledd.
Etter tingrettens syn var det klart at de tiltalte hadde en rekke andre handlingsalternativer enn selv å avlive dyre, og at de både hadde tid og anledning til dette. For det første kunne de ventet på andre mer kompetente personer med tilgang til egnet utstyr for å avlive rådyret, som ikke ville medføre den risikoen deres metodevalg medførte. Dette ville unngått bruk av en i seg selv uforsvarlig avlivningsmetode, noe retten vil komme til bake til. Når det ble klart at B ikke hadde egnet utstyr og A var de begge klar over egen utstyrsmangel. Ut fra forklaringene til de tiltalte hadde begge forståelse for at forsvarlig avliving av storvilt krevde særlig egnet utstyr og ikke er enkelt, noe som gjenspeiles av de anerkjente metodene som retten tidligere har vist til. Etter rettens syn var de dermed ikke kompetente til å foreta avliving i den situasjonen de stod i. Både B og A var klar over at viltnemda var varslet eller hadde varslet dem selv, og de måtte forstå at kompetent personell med nødvendig utstyr ville følge opp dyret og være der innen 45 minutter.
A har i sin forklaring vist til at han fikk opplyst av N5 at han kunne ta livet av dyret om det var så skadet. Retten kan ikke se dette som en avgjørende omstendighet når de ikke diskuterte metoder eller han ble instruert til noen avlivingsmetode. Han må åpenbart ha forstått at selv om N5 sa han kunne ta livet av rådyret måtte dette skje på forsvarlig måte. Intet i forklaring om telefonsamtalen han har beskrevet kan gi en rimelig eller berettiget forventing om at han fikk «frie tøyler». Hans egen jaktkunnskaper taler med stryke for at han forstod at egen avliving forutsatte forsvarlig gjennomføring. Når det ble klart etter samtalen med N5 og han forhørte seg med B om at egnet utstyr ikke forelå var de åpenbare handlingsalternativet å vente, kontakte N5 på nytt, eller forsøke å skaffe egent utstyr selv fra andre trafikanter, nærområde eller forsøke å kontakte en veterinær.
Etter tingrettens syn kan ikke situasjonen slik den er beskrevet og oppfattet av de tiltalte sier å være så akutt at de ikke kunne ventet på kompetent person eller at det ikke var tid til å anskaffet egnet utstyr selv, dette til tross for at rådyret var hardt skadet og i lidelse. Etter bevisførselen, og særlig åstedsbefaringen er det rettens syn at trafikksituasjonen klart kunne avhjelpes og trafikkfaren vesentlig dempes med relativt enkel grep som ikke hadde påført dyret uforsvarlig lidelse. Enten ved at de selv dirigerte trafikken eller påså at det ble satt opp flere varseltrekanter. Et annet alternativ som retten mener ville medført mindre lidelse for dyret og avhjulpet trafikksituasjonen var å flyttet rådyret og jentene et særdeles kort stykke opp på midtrabatten/fortauet som de allerede lå delvis på. Dette ville krevd vesentlig mindre flytting av dyret enn det avlivingen forutsatte. Det er åpenbart at de kunne be jentene slutte eller begrense den stressende håndteringen av dyret, men påse at det ikke stakk av.
Som nevnt over er det klare utgangspunkt at storvilt ikke skal avlives dersom det lar seg gjøre å få tak i veterinær eller politi innen rimelig tid, noe som skal vurderes ut fra lidelsen det medfører å vente. Etter rettens syn er det åpenbart at det faktisk var mulighet å få tak i viltnemda som var der etter få minutter. Tidsmomentet, herunder at det faktisk tok 15-17 minutter taler i seg selv at vilkåret «rimelig tid» var oppfylt og avlivingsretten som utgangspunkt ikke forelå i medhold av hjelpeplikten. Etter rettens syn, må også det oppfattende tidsperspektiv for de tiltalte på 45 minutter anses å være innenfor «rimelig tid» ut fra situasjonen med manglende egent utstyr, handlingsalternativer og dyrets lidelse. Ved å flytte dyret et meget kort stykke, eller be jentene om å la dyret være mer i fred ville stressmomentet for dyret blitt vesentlig mindre. Retten kan se at rømningsfaren etter bevisførselen ville blitt særlig større ved å gjøre overnevnte grep, og påpeker at det var flere rundt på stedet til å gripe inn om det begynte å bevege seg mye og at det hadde knekt 3 av 4 bein. Etter rettens syn må i alminnelighet en ventetid av en viss varighet på rundt 45 minutter anses påregnelig ved dyrepåkjørsler, og ikke medføre et unntak fra det klare utgangspunktet om at storvilt ikke skal avlives av lekfolk. Retten bemerker samtidig at 45 minutter må anses som et grensetilfeller hvor dyr er hardt skadet og situasjonen er stressende for dyret. Begrensingen i avlivingsretten også viltnemdsystemet ville dersom «rimelig tid» settes for kort være av liten betydning. Retten viser til den sakkyndiges forklaring om at dersom det blir snakk om en ventetid på 1-2 timer må det tenkes andre alternativer, men da i form av å få tak i våpenkyndige eller veterinær, herunder ikke selv utføre avlivingen. Lang ventetid fritar ikke å se til andre handlingsalternativ eller påse at avlivingsmetoden som blir benyttet er forsvarlig og egnet. Retten er dermed – under noe tvil med tanke på at tidsmomentet – av det syn at unntaket fra avlivingsretten, slik det fremgår i dyrevelferdsloven § 4 annet ledd annet punkt kommer til anvendelse også i den konkrete situasjonen saken gjelder.
Retten finner videre at den valgte avlivingsmetoden, og særlig den håndteringen av dyret denne forutsatte var uforsvarlig. Som nevnt kan det ikke ses isolert sett på selve avlivingens metoden som var å rygge med en tung bil over hode. Retten legger til grunn at metoden i seg selv avlivet dyret nær momentant, og det ikke tok mye lengre tid enn ett forsvarlig hjerne-skudd. Retten legger vesentlig vekt på den sakkyndiges rapport og forklaring om at kjøretøy ikke er egnet grunnet den risikoen den medfører for unødig lidelse. Retten bemerker at den sakkyndige ikke har overvært forhandlingene og basert sin vurdering på saksdokumentene, men kan ikke se at det skaper noe tvil om hennes konklusjon om metodens egnethet eller hvilken risikoelementer avlivingsmetode medfører. For det første må det bemerkes at rygging med lastebil er langt unna de anerkjente metodene i seg selv, herunder skytevåpen, bedøving og hjerne-skudd eller gift. Metoden medfører en åpenbar risiko for at dyret, som må holdes fast når det rygges kan bevege seg eller få rykninger og det dermed ikke dør momentant. A har forklart at han holdt dyret fast og klarte å holde det. Samtidig viser retten til at han forklarte at «dyret sprellet litt for det ville vekk, men var rolig og ville samle krefter». I avhør skal han ha forklart at dyret borte ved bilen prøvde å hoppe på bakbeina, men han mener dette er ikke hva som ble forklart i avhør. Uavhengig om eller i hvilken grad dyret bevegde seg er det åpenbart at nettopp den risikoen den sakkyndige har trukket frem aktualisere seg og fremstod som åpenbar for tiltalte. At dyret også dyret skrek når det ble rygget over underbygger dette etter rettens syn. Det å holde et dyr under en lastebil mens det rygges over medfører i seg selv en åpenbar fare for det menneske som utfører avlivingen. Forsvarer har trukket frem en sak fra 2012 omtalt av VG hvor Spesialenheten henlagte en sak hvor polititjenestemenn hadde rygget to ganger over en katt for å avlive den. Etter rettens syn illustrere denne saken godt risikoen og hvor lite egnet kjøretøy er for å avlive dyr og risikoen det medfører for å utsette dyret for ytterligere lidelse. Retten bemerker også at en tilsvarende sak er trukket frem i teorien om hjelpetiltak som faktisk forsterker lidelsen til dyret og illustrere risikoen. Se Stenevik m.fl, Dyrevelferdsloven lovkommentar, Juridika, til § 14:
Også en sak Dyrehelsetilsynet anmeldte i Bergen politidistrikt i 1999, er illustrerende. En kvinne kom over en katt som var sterkt skadet. For å avlive katten, kjørte hun over den med bil flere ganger, uten at katten døde. Dernest brakte hun den til veterinær, som avlivet katten effektivt.
Retten legger videre vekt på at håndteringen som avlivingsmetoden forutsatte krevde en lidelse og påkjenning for rådyret som må anses å gjøre avlivingsmetoden ytterligger uforsvarlig. Det er helt klart for retten at rådyret som utgangspunkt, i den situasjonen og generelt ved dyrepåkjørsler skulle få ligg mest mulig i ro. Berøring og nærgående mennesker økte både smerter og fryktopplevelsen for dyret. Dette viste A som han har forklart at jentene lå over dyret og «bare skremte det og gav det mer smerter». Bevisførselen har vist at rådyret ikke har fått ligget i fred og andre til stede anså det nødvendig å holde dyret for å at det ikke skulle rømme. Retten kan ikke utelukke at dette ble gjort i større grad enn det som var godt og nødvendig for dyret, men kan ikke se at dette får særlig betydning for straffespørsmålet. Det sentrale etter rettens syn ved vurderingen av avlivingsmetodens forsvarlighet var at dyret måtte sikres med en stram lastestropp, og videre bæres og flyttes 6-7 meter, samt holdes nede og fast under en bil som åpenbart medføre lidelse og frykt for dyret. N2 har i retten forklart at ved avliving forsøker de å ta minst mulig i dyret. Han har aldri flyttet et dyr i sine 14-15 år i viltnemda, og som oftest får man til avlivingen hvor helst på vegen. Metoden forutsatte dermed, etter rettens syn en unødvendig voldsutøvelse.
Etter rettens syn er det klart at de tiltaltes valg av avlivingsmetode løp en klar og uforsvarlig risiko for å påføre rådyret ytterligere lidelse og at de ut fra de samlede omstendighetene skulle ha avstått fra avlive rådyret. Retten har funnet at dette gjelder begge de tiltalte, selv om det legges til grunn at B først på tidspunktet rådyret var lagt under bilen og holdt fast av A var innforstått med at han deltok i avlivingen. Han viste hva som hadde blitt gjort, og risikoen for dyret og A var synlig også for han. Retten bemerker at den har vært i noe tvil ved vurderingen om avlivingen kan anses å ligge innenfor handlingsrommet som følger av dyrevelferdsloven § 12 tredje ledd, særlig som følge av det faktum at det er vanskelig å se konkret hvilken grad dyret faktisk ble påført mer smerter og lidelse ved avlivingen fremfor å måtte vente på viltnemda. Samtidig er retten ikke i tvil om at avlivingsmetoden i seg selv er uforsvarlig og medførte en åpenbar risiko for rådyret for å bli påført unødige lidelse og at metoden var egnet til å skape både smerte og frykt hos rådyret.
Tingretten har etter bevisførselen funnet at begge de tiltalte har handlet med nødvendig subjektiv skyld, herunder forsett, jf. dyrevelferdsloven § 37. De valgte bevist å avlive rådyret ved å rygge over det. For A var avlivingen en planlagt handling forut håndteringen av rådyret og før han fikk lastestroppen. Videre finner retten det bevist at B åpenbart forstod og var kjent med hva han gjorde når han ble bedt om å rygge og så dyret lå der og hadde hørt at det skrek når det ble flyttet av A. Begge var klar over avlivingsmetoden som ble anvendt, risikoen med metoden var åpenbart synbar for dem begge og de forstod åpenbart at avlivingen og avlivingsmetoden ville medføre belastninger og smerter for rådyret.
Retten har således funnet både de objektive og subjektive vilkårene for straff oppfylt og begge de tiltalte skal domfelles i samsvar med tiltalen post II.
Retten påpeker at tiltalen gjelder bare A og må etter rettens syn ses i sammenheng med avlivingen. Tiltalen gjelde forsettlig eller grovt uaktsomt å ha utøvd vold mot dyr.
Voldshandlinger i dyrevelferdslovens forstand er handlinger hvor man bevisst eller uaktsomt påfører et dyr påkjenninger og belastninger, eller utsetter det for sterke aversiver, som ikke er nødvendige av hensyn til dyret selv eller annet legitimt formål, jf. Ot.prp.nr.15 (2008–2009) side 103. Vold og voldshandlinger er beskrevet som «handlinger som etter allmenn samfunnsmoral oppfattes som klanderverdige» i forarbeidende. Retten legger til grunn at bestemmelsen kan anvendes i idealkonkurrens med dyrevelferdsloven § 12, og kommer til anvendelse i tilfeller hvor det gjennomføres en lovstridig avliving, og hvor dyret påføres vold, jf. HR-2016-295-A. Retten viser Stenevik m.fl, Dyrevelferdsloven lovkommentar, Juridika, til § 14:
Også uforsvarlige avlivingsmetoder kan falle innunder ordlyden «vold». Det betyr ikke at enhver uforsvarlig avliving rammes av denne bestemmelsen, da det i prinsippet kreves større avvik fra lovens forsvarlighetskrav her enn i § 12 (avliving). Høyesteretts dom, HR-2019-1645-A, hvor en mann knakk nakken på to katter, er et eksempel på ulovlig avliving uten at voldsbestemmelsen kom til anvendelse. Når et dyr avlives på en voldelig måte, vil imidlertid voldsbestemmelsen og § 12 (avliving) kunne anvendes ved siden av hverandre (idealkonkurrens). Eksempler på dette finner vi i HR-2016-295-A (Lukas-dommen), LF-2016-131341 (omtalt like nedenfor). Når handlingen vurders opp mot voldsbestemmelsen er det et moment at beskyttelsesbehovet er underbygget av at loven regulerer aktiviteten særskilt.
Etter tingrettens syn omfattes As handlinger av dyrevelferdslovens voldsbegrep, men må anses å falle inn det nedre sjikt. Voldshandlingene ble utført i forbindelsen med en nød-avlivning som etter rettens syn ble utøvd på en voldelig måte. Nød-avlivningen ble gjennomført ved at det ble feste en lastestropp rundt halsen til rådyret som ble strammet, for deretter å bære rådyret over vegen hvor knekte bein og underkroppen tidvis kom i bakken, samt at dyret ble holdt fast under et hjul mens det ble rygget over. Retten har funnet det bevist at den forutgående håndteringen før dyret døde nært momentant påførte rådyrt både smerter og frykt, selv om det ikke kan legges til grunn at dyret faktisk opplevde kvelningsfornemmelser av lastestroppen. Dette var åpenbart synlig ved at det bevegdes seg og skrek flere ganger. Voldsbruken er slik retten ser det en del av avlingsprosessen da den ble utført som ledd i og dette formål. Dette fremstår ikke tvilsomt ut fra tiltaltes forklaring. Saken skiller seg fra dermed fra HR-2019-1645-A hvor selve avlivingen bestod i å knekke nakken til kattene og det etter rettens oppfatning ikke fremgår en tilsvarende smertefull eller fryktskapende voldsbruk mot dyret forut avlivingen. At dyret forut hadde blitt løftet og håndtert av andre er ikke av betydning for straffespørsmålet for A.
Retten viser til at volden ble utført i forbindelse med en planlagt nød-avliving som retten – under noe tvil – har funnet lovstridig og dyrevelferdsmessig uforsvarlig som A skulle avstått fra. Voldsutøvelsen kan dermed ikke anses nødvendig av hensyn til dyret selv eller ha et legitimt formål, eller anses som forsvarlig tvang for å håndtere dyret. Etter rettens syn må den omstendighet at volden ble utøvd som ledd i en uforsvarlig nød-avliving hvor handlingsrommet er noe større og forsvarlighetskravet er noe senket medføre at voldsbrukens må anses å ligge i det nedre sjiktet av dyrevelferdslovens voldsbegrep. Vold i form av festing av en stram lastestropp, holdning og løfting mens dyret skriker vil ellers stilt seg vesentlig mer alvorlig.
Etter bevisførselen kan ikke retten se at voldsutøvelsen i forut og i forbindelse med avlivingen ble utøvd med forsett. Tiltaltes hensikt var å avlive rådyret som han oppfattet var i sterk lidelse. Voldsbruken var en naturlig del av å få gjennomført dette. Retten kan ikke legge til grunn at han holdt som sikker eller overveiende sannsynlig at rådyret ville påføres vold etter dyrevelferdsloven forstand ved avlivingen slik han har beskrevet forholdene og det retten har funnet bevist.
Retten finner imidlertid klart han har gjort seg skyldig i en grovt uaktsom voldsutøvelse. Etter tingrettens syn måtte han ha forstått at voldsbruken i forbindelse med den ikke dyrevelferdsmessige forsvarlige avlivingen ikke var legitim. Det ble benyttet et uegnet utstyr i form av en lastebil, som forutsatt en maktbruk mot dyret som han måtte ha forstått ikke var legitim. At de konkrete voldshandlingene beskrevet over ble planlagt og utført forut selve avlivingen taler i utgangspunktet at vi er nært opptil forsettkravet etter tingrettens syn når det gjelder voldsbestemmelsen der vold og avliving blir anvendt i idealkonkurrens. Han forstod at håndteringen ville påføre rådyret både smerte og ubehag, særlig i lys av hans jaktkunnskaper og kunnskap om storvilt. Ut fra de samlede omstendigheter er det rettens syn at det kan rettes sterk bebreidelse mot tiltalte for manglende aktsomhet og han har dermed handlet grovt uaktsom, jf. jf. dyrevelferdsloven § 37 første ledd.
Retten har således funnet både de objektive og subjektive vilkårene for straff oppfylt og tiltalte skal domfelles i samsvar med tiltalen post I.
Det skal for tiltalte A utmåles straff for overtredelse av dyrevelferdsloven § 37 første ledd, jf. § 14 første ledd bokstav a) og dyrevelferdsloven § 37 første ledd, jf. § 12 og straffeloven § 79 a) kommer til anvendelsen. For tiltalte B skal det utmåles straff for overtredelse av dyrevelferdsloven § 37 første ledd, jf. § 12. Det er ikke snakk om grove overtredelser og de tiltalte er ikke tidligere straffet av betydning for straffeutmålingen.
Strafferammen for overtredelser etter dyrevelferdsloven § 37 føreste ledd bøter eller fengsel inntil 1 år. Ved fastsettelsen av straff er det først og fremst handlingens grovhet som er styrende, jf. HR-2016-295-A avsnitt 30. Straffen skal også ivareta lovens formål om å fremme respekt for dyr, jf. dyrevelferdsloven § 1. Allmennpreventive hensyn gjør seg sterkt gjeldene i saker om overtredelser av dyrevelferdsloven. I mange tilfeller er oppdagelsesrisikoen liten, og retten legger til grunn at dette særlig gjelder dyrepåkjørsler med skadde dyr som i denne saken. Retten viser i den forbindelse til N2 forklaring at det er skjedd før at dyret har blitt avlivet av bilfører før de kommer til stedet. Retten er enig med aktor og den sakkyndige at en del av respekten for dyr etter dyrevelferdslovens formålsparagraf har en side til respekten for systemet for varsling og lojal etterlevelse av viltnemda-ordningen. Denne er etablert nettopp for å ivareta og sikre forsvarlig håndtering av skadd storvilt i nød. Tingretten legger videre til grunn at det de siste 10-året har vært en ikke ubetydelig straffeskjerpelse for overtredelser av dyrevelferdslovens område og viser særlig til Høyesteretts avgjørelse i HR-2016-295-A.
Sammenlignbar rettspraksis viser etter tingrettens syn at det klare utgangspunktet for straffen er ubetinget fengsel. Retten viser i den forbindelse til HR-2016-295-A hvor domfelte hadde avlivet en hund ved å binde den til et betongrør og kaste det utfor en bro tilsa som et utgangspunkt 120 dager fengsel. Saken er ut fra omstendighetene i vår sak markant mer alvorlig. Retten påpeker at saken ikke omhandlet en nødsituasjon og videre omhandlet husdyr som helt og fult er prisgitt menneskene som har ansvar for den. En mer sammenlignbar sak er LF-2019-98933 hvor tiltalte, i en nødsituasjon hvor hjelpeplikten kom til anvendelse ble domfelt for å ha forsøkt å avlive og utøvd vold ovenfor en skadd elg. Domfelte benyttet seg av en biljekk som avlivingsmetode, som gjentatte ganger ble slått mot elgens hode. Lagmannsretten fant at forholdet isolert sett tilsa fengsel i 75 dager og overtredelsene ble vurdert som grove. Etter rettens syn er denne dommen noe mer alvorlig enn vår sak, hvor det er snakk om et mislykket forsøk og bruk av et redskap som både fremstår mindre egnet og åpenbart medfører mer lidelse for dyret enn i vår sak. Retten har videre funnet veiledning i HR-2019-1645-A hvor domfelte hadde avlivet to katter ved å brekke nakken på dem med hendene hvor Høyesterett etter å ha vektlagt at det var snakk om to dyr fant 60 dager fengsel å være korrekt utgangspunkt. Tingretten legger til grunn at utgangspunktet for overtredelse av den karakter som vår sak omhandler, hensett at det ikke er snakk om grove overtredelser ligger i sjiktet mellom 50-70 dager ubetinget fengsel.
I formidlende retning må de i saken legges til grunn at begge de tiltale hadde til hensikt å avslutte rådyrets lidelser i en nødsituasjon som var dødende og handlet i beste mening. Saken og situasjonen har dermed et utgangspunkt som bærer preg av en form for overskridelse av grensen for nødrett, som gjør situasjonen formidlende i seg selv og straffverdigheten mindre, sml. straffeloven § 78 bokstav a). Retten finner det også riktig å vektlegge at det er snakk om en situasjon som etter bevisførselen var kaotisk for de tiltalte. Dyrets lidelse fra de tiltalte igangsatte avlivelsen og håndteringen må ut fra bevisførselen anses å ikke ha vært langvarig og dyret døde nært momentant. Det straffverdige i saken er først og fremst valg av uforsvarlige og risikofylt avlivingsmetoder, samt den forutgående håndtering før dødstidspunktet, ikke dyrets lidelse som allerede var store. Retten bemerker at graden av lidelse ofte kan være vanskelig å konkretisere, men det er heller ikke nødvendig, jf. HR-2016-295-A avsnitt 36. I formidlende retning legger retten videre stor vekt på at saken har en liggetid på ca. 7-8 måneder. Det er ikke snakk om et konvensjonsbrudd, men liggetid av en slik varighet må få betydning, jf. HR-2016-00225-S. Saken har for øvrig blitt noe gammel i sum over ett år gammel.
Retten er ikke enig med aktor at de tiltalte ved straffeutmålingen må vurderes likt med tanke på straffverdighet. For det første er A å domfelle både for vold og avliving, jf. post I og II. At volden og avlivingen henger sammen og derav postenes grunnlag kan etter rettens syn ikke begrunne samme straff. Etter bevisførslene er det klart for retten at B har hatt en vesentlig mindre sentral rolle, og legger til grunn hans forklaring om at først når dyret lå ved lastebilens hjul forstod og hadde til hensikt å avlive rådyret. De forutgående voldshandlingene og håndteringen av dyret som medførte stress og lidelse for rådyret har A selv og alene utført. Retten legger til grunn at B fulgte A instruksjoner og stolte på hans kunnskap. Han opplevde å bli dratt inn i en avlivingsprosess han ikke synes var grei til å begynne med. Under hovedforhandlingen har han vært klar på, selv om han ikke har erkjent straffeskyld at foretok en feilvurdering og har etter rettens syn utvist anger. Det bemerkes at dette ikke har fått avgjørende betydning for rettens forsettetsvurdering, men retten er av det syn at omstendighetene må få betydning for den konkrete straffeutmålingen hvor hver og en av de tiltalte skal vurderes individuelt.
Retten har vurdert, men ikke funnet grunnlag for å anvende en betinget reaksjon i saken. Det vises til det klare utgangspunkt er ubetinget fengsel ved slike overtredelser av dyrevelferdsloven og kan ikke se at det foreligger omstendigheter ved saken eller personlige forhold hos de tiltalte som tilsier at det gjøres et unntak fra dette i den foreliggende sak.
På bakgrunn av de overnevnte omstendigheter mener tingretten etter en samlet vurdering at riktig straff for tiltalte A sine overtredelser er 24 dager fengsel.
På bakgrunn av de overnevnte omstendigheter mener tingretten etter en samlet vurdering at riktig straff for tiltalte B sin overtredelse er 16 dager fengsel
De tiltalte dømmes i samsvar med tiltalebeslutningen. Utgangspunktet i slike tilfeller er at de skal dømmes til å betale sakens omkostninger, jf. straffeprosessloven § 436. Retten finner ikke grunn til å gjøre unntak fra dette. Retten fastsetter saksomkostningene skjønnsmessig til 2 500 kroner hver, idet retten finner at de har økonomisk evne til å bære omkostninger i denne størrelsesorden, jf. straffeprosessloven § 437 tredje ledd.
Dommen er enstemmig.
DOMSSLUTNING
.
Tiltalen gjelder brudd på dyrevelferdslovens forbud mot vold mot dyr og forbud om avlivning på en ikke dyrevelferdsmessig forsvarlig måte etter en rådyrpåkjørsel den 18. september 2022 i Notodden.
Oppsummer har tingretten enstemmig kommet til at de tiltalte skal domfelles i samsvar med tiltalens punkt II, for forsettlig overtredelse av dyrevelferdsloven § 37 første ledd, jf. § 12, og at tiltalte A skal i tillegg domfelles for grovt uaktsom overtredelse av dyrevelferdsloven § 37 første ledd, jf. § 14 første ledd bokstav a).
Retten skal først ta stilling til om de objektive og subjektive vilkårene for straff er til stede. Dette må gjøres konkret og individuelt for hver av de to tiltalte.
Ved vurdering om straffbarhetsvilkårene er oppfylt, legger retten til grunn prinsippet om at enhver rimelig tvil skal komme tiltalte til gode. I det ligger at beviskravet i straffesaker er svært høyt. Det er kun dersom retten er overbevist om tiltaltes skyld at tiltalte skal dømmes. Bevisbedømmelsen beror ofte på en vurdering av flere momenter som hver for seg kan ha ulik bevisstyrke. Det kreves ikke at hvert enkelt moment skal være bevist utover enhver rimelig tvil, så lenge det etter en samlet vurdering av momentene ikke er rimelig tvil om konklusjonen, jf. Rt-2005-1353. Samtidig er det påtalemyndigheten som har bevisbyrden, tiltalte skal ikke bevise sin uskyld, men påtalemyndighet må bevise at tiltalte er skyldig.
Tiltalens poster henger tett sammen, og voldstiltalen er knyttet til de forutgående handlingene som ledet opp til selve avlivningen av rådyret, og er etter retten syn noe som må ses som en del av avlivingsprosessen. Retten finner det derfor mest praktisk å behandle tiltalepostene samlet ved bevisvurderingen. På bakgrunn av den samlede bevisførselen og det strafferettslige prinsippet om at all rimelig tvil skal komme de tiltalte til gode legger retten det til grunn følgende faktum som bevist:
Lørdag kveld den 18. september 2021 påkjørte N1 et rådyr i Tinnegrendvegen i Notodden. Rådyret ble som følge av påkjørselen påført så store skader at avliving var det eneste forsvarlige alternativet i et dyrevelferdsmessig perspektiv. Retten viser særlig til den sakkyndiges forklaring på dette punktet. Rådyret hadde tre knekte bein, herunder begge frambeina og et av bakbeina med flere åpne brudd, samt muligens indreskader. Vitner har forklart at rådyret lange pipelyder, skrek og sprellet, samt var åpenbart var redd og stresset. A har videre forklart at rådyret hadde ribbein ut på siden og blod ut av nesen som retten legger til grunn. N1 ringte politiet og viltnemda etter dyrepåkjørselen, og ble opplyst om at viltnemda ville komme til stedet om ca. 15-20 minutter. Det er noe uklart om N1 og N2 som hadde vakt for viltnemda snakket sammen direkte, eller om politiet snakket direkte med N2, uten at retten kan se at det er av betydning for saken. Retten finner det uansett bevist at N2 ble varslet, hentet nødvendig og egnet avlivingsutstyr og satt seg i bilen og kjørte mot ulykkesstedet. Retten legger til grunn hans forklaring om at han var der ca. 15-17 minutter etter at han ble varslet om hendelsen. N3 kom kjørende i bilen bak N1. Hun begynte å dirigere trafikken på stedet og de forsøkte innledningsvis å jobbe «rundt» rådyret. Rådyret begynte å bevege seg, og ble derfor deretter holdt fast av N3 og N4 som satt seg delvis ut i veibanen. Retten legger til grunn at de satt delvis på den gresskledde «midtrabatten» mellom veibanen og fortauet, og delvis ut i veibanen, med rådyret delvis ut i vegen slik som ble forvist av A under åstedsbefaringen.
Tiltalte B som kjørte en beregningsbilen på 13 tonn, kom til ulykkesstedet og fikk avklart at det ikke var personskader eller skader på kjøretøy. Han ble opplyst om at dyrepåkjørselen var varslet til politi og at viltnemda var på vei. Tiltalte A kom deretter kjørende fra Notodden og kjørte gjennom ulykkesstedet og så dyret og jentene delvis i veibanen. Han oppfattet situasjonen som trafikkfarlig og parkerte bak beregningsbilen. A har i retten forklart at han ringte N5 som han kjenner fra jakt og som er medlem av viltnemda fra bilen. Han fikk opplyst at N5 ikke kjente til det skadde rådyret, og har forklart at N5 sa at «om dyret var så hardt skadet som tiltalte sa så kan han ta livet av det». Han oppfattet dette som et ja om at han skulle ta livet av rådyret, men de diskuterte ikke noen metoder for avliving. N5 har gitt en motstridende forklaring i retten. Han har forklart han ble oppringt av A og ble spurt om han kjente til dyrepåkjørslene. A opplyste i samtalen at han selv hadde tatt seg av rådyret ved å legge hode til dyret under en lastebil og rygget over det. Retten kan ikke utelukke As forklaring i lys av det strafferettslige beviskravet. Retten viser til tiltalte B forklaring om at han så at A la på telefonen når han kom ut av bilen og at A opplyste til B at han hadde snakket med viltnemda. A har forklart at han ringte på nytt til N5 etter at avlivingen hadde funnet sted og fortalte hva som hadde blitt gjort. Retten legger til grunn at N5 kontaktet N2 etter at han hadde snakket med A denne andre gangen, som da allerede var på vei og var få minutter unna ulykkes plassen.
Retten legger til grunn at A gikk deretter ut av bilen og fikk beskjed fra N1 at det var ringt til politiet, men fikk ikke med seg om at viltnemda var på veg. På dette punktet bemerker retten at N1 mener han sa til tiltalte at viltnemda var på veg og tidsperspektivet på 15-20 minutter han hadde fått opplyst om. Videre viser retten til forklaringene til N4 om at N1 opplyste til henne at viltnemda var der om 10-15 minutter. N3 mener at N1 sa noe om det til henne også, og hun tenkte at viltnemda var der om 20-30 min. I lys av det strenge beviskravet og Bs forklaring kan ikke retten utelukke A forklaring. Retten legger til grunn at han ikke fikk med seg at viltnemda var på veg og relativt kort tid unna. B har forklart at han fikk med seg at viltnemda var på vei, men tidsperspektivet fikk han opplyst av A. Retten legger til grunn at A gikk bort til B som satt i bilen og spurte om B hadde noe å avlive dyret med. De diskuterte ulike avlings metoder, og avklarte at B ikke hadde noe anvendbart utstyr med seg. A opplyste om at han hadde snakket med viltnemda om at han kunne ta livet av dyret. B har forklart at A sa de var langt unna og det kom til å ta tid, han mener A sa 45 minutter som retten legger til grunn at B ble opplyst om. Retten legger på den bakgrunn til grunn at dette må ha vært As forståelse av tidsperspektiv dersom han ikke handlet selv.
De to tiltalte har gitt ulike forklaringer på om det ble en enighet om å rygge på rådyret i samtalen, men det er på det rene at dette ble tatt opp som et alternativ. Ut fra de tiltaltes forklaring legger retten til grunn at A oppfattet selv at dette var avklart mellom dem at de skulle rygge på dyret, men at B ikke var klar over denne metoden eller hadde til hensikt i å bistå med avliving før dyret faktisk var løftet bort til lastebilen og holdt bak hjulet til lastebilen. Retten er ikke i tvil om ut fra forklaringene fra de tiltalte at A hadde en ledende og styrende rolle ved avlivingen, hvor B forholdt seg til de instruksjoner han ble gitt og oppfattet A som jaktkyndig. Retten legger til grunn som bevist at A fikk en lastestropp av B, som var ment som en sikring av rådyret. B oppfattet at dette skulle benyttes til rådyrets bein slik at det ikke løp av gårde eller sparket jentene som holdt rådyret nede når han gav dette til A. Retten legger til grunn at A la stroppen som en løkke rundt halsen til dyret, mens B hadde satt seg inn i lastebilen.
Forklaringene om hvordan oppførselen til rådyret var før flyttingen av rådyret, selve flyttingen og bruk av lastestroppen har det blitt gitt ulike beskrivelser av under hovedforhandlingen. Etter bevisførselen legger retten til grunn at rådyret reagerte med bevegelse og sprelling når det ble påført lastestroppen og flyttet over vegen, og viser til både N3, N4 og N6s forklaringer som alle har påpekt dette, men i noe ulik grad. Retten legger også til grunn at rådyret skrek en gang når det ble flyttet, om dette var i smerter eller av redsel kan ikke retten ta stilling til, men det er åpenbart at dyret opplevde det som belastende, skremmende og smertefullt å bli håndtert og flyttet. Retten legger særlig vekt på den sakkyndiges forklaring på dette punktet. At lastestroppen ble strammet rundt halsen til dyret er ikke rett i tvil om ut fra forklaringene fra N4 og N3, samt merker av bilder på rådyret som samsvarer med N6s forklaring om plassering av lastestroppen. At dyret faktisk ble kvelt eller faktisk opplevde kvelningsfornemmelser av lastestroppen kan ikke legges til grunn som bevist. At lastestroppen som ble lagt rundt halsen skapte stor frykt hos rådyret er retten ikke i tvil om ut fra rådyrets beskrevne oppførsel og viser videre til den sakkyndiges påpekes av dette som et belastende element ved avlivningsprosessen.
Vitneforklaringene om dyret ble slept eller båret har også vært sprikende under hovedforhandlingen. Retten kan i lys av det strenge beviskravet ikke legge til grunn at A «slepte» dyret over vegen etter stroppen, og legger til grunn at han bar det med hendene med en hånd i nakken og en hånd på bakparten. Retten er ikke i tvil om og legger til grunn at rådyrets bein og nedre del av kropp tidvis subbet i asfalten når han løftet dyret bort fra jentene, som samsvarer med N3s og N4s forklaring. Beskrivelser som er gitt om hvordan dyret innledningsvis lå av de tiltalte underbygger dette etter rettens syn. Retten er som nevnt ikke i tvil om at dyret opplevde både smerter og stress når det ble flyttet. Det fremgår av forklaringene fra tiltalte, vitner fra viltnemda og den sakkyndige at det optimale er å la et skadet dyr få ligge mest mulig i ro. Retten legger til grunn A forklaring om at rådyret ble flyttet 6-7 meter, noe som samsvarer med det som ble påpekt av distanser under åstedsbefaringen.
A la deretter rådyret med hode bak lastebilens framhjul, og løftet opp bildøren til B lastebil ved passasjersiden og ba B rygge mens han hold dyret fast. B har forklart at han forstod på dette tidspunktet at han rygget over dyret for å avlive det og tenkte at rådyret hadde lidd nokk. Retten legger til grunn A og B forklaring om at rådyret fremstod mer rolig sammenlignet med når jentene hold dyret, når det lå ved lastebilen og ble holdt fast av A. Han har forklart at «Det prøvde å sprelle litt for ville vekk, men det var rolig og ville samle krefter» som retten legger til grunn. Retten legger videre til grunn at dyret skrek en gang når rådyret ble rygget over som forklart av A og N4s. Det legges til grunn at dyret døde nært momentant når det ble rygget over som forklart av de tiltalte og den sakkyndige. A plassere deretter rådyret i veikanten, og kontaktet på nytt N5. Etter at A, N3 N4 og N1s hadde dratt fra stede ankom N2 fra viltnemda etter kort tid. Han fikk opplyst av B at de hadde avlivet rådyret ved å rygge på det og N2 tok med seg kadaveret.
Tingretten legger til grunn at hensikten til A var å avlive rådyret som han var overbevist om var hardt skadet og hadde store smerter. Han oppfattet at det var bedre for rådyret å bli avlivet raskt fremfor å ligge i smerter og frykt i den stressende situasjonen, som han også oppfattet som trafikkfarlig. Retten legger videre til grunn at B hadde til hensikt å avlive dyret når det var flyttet bak bilen og han ble bedt om å rygge på bakgrunn av at han tenkte at rådyret hadde lidd nok på det tidspunktet. Retten er således ikke i tvil om at begge de tiltalte handlet med den hensikt at rådyret skulle slippe lidelse.
Spørsmålet for tingretten er om A og B avliving, slik den er beskrevet over utgjør en forsettlig eller grov uaktsom overtredelse av dyrevelferdsloven. Konkret er spørsmålene om avlivingen å anse som dyrevelferdsmessig forsvarlig, om det eventuelt forelå et nødstilfelle som til en viss grad utvider det handlingsrom man har, og om avlivingen i så fall var innenfor dette utvidende handlingsrommet som foreligger ved nød-avliving. I lys av at post I om vold og post II om avliving henger sammen, hvor post I knyttet til håndteringen forut og må anses som en del av avlivingsprosessen ser retten det mest hensiktsmessig å først behandle skyldspørsmålet etter post II om avliving.
Det fremgår av dyrevelferdsloven § 12 første ledd at avliving av dyr og håndtering i forbindelse med avlivingen skal skje på en dyrevelferdsmessig forsvarlig måte. Ved avlivning i nødstilfeller skal det også i «størst mulig grad» skje på en dyrevelferdsmessig forsvarlig måte, jf. tredje ledd. Bakgrunnen for bestemmelsen er at avliving av dyr er forbundet med betydelig risiko for alvorlig lidelse, og for å minimere denne risikoen må nødvendig håndtering skje skånsomt, bedøvings- og avlivingsmetoden må være velegnet for angjeldende art, utstyret må være i orden, den som utfører arbeidet må ha kompetanse i dette jf. Stenevik m.fl, Dyrevelferdsloven lovkommentar, Juridika, til §12. Bestemmelsen må ses i sammenheng med dyrevelferdslovens formålsparagraf § 1 om å fremme god dyrevelferd og respekt for dyr. Dyrevelferdsloven § 3 fastslår at dyret har en egenverdi, uavhengig av nytteverdien for mennesker og «Dyr skal behandles godt og beskyttes mot fare for unødige påkjenninger og belastninger». Det følger av Ot.prp.nr.15 (2008–2009) at dyrevelferdsloven § 3 skal være førende for tolkning og anvendelse av øvrige bestemmelser, og det siteres fra side 94:
Bestemmelsen vil, på samme måte som tidligere lovs § 2, ha selvstendig betydning i tilfeller der lovens øvrige bestemmelser ikke dekker et konkret forhold, og er spesielt relevant for handlinger som foretas av andre enn dyreholder. I tillegg vil den være førende for tolkning og anvendelse av lovens øvrige bestemmelser. Hva som ligger i god behandling, beror på en konkret vurdering i det enkelte tilfellet. Kravet om god behandling er relatert til dyret som individ.
Etter rettens syn må hva som er «dyrevelferdsmessig forsvarlig» tolkes i lys av det overnevnte og henspiller på hvordan dyret opplever situasjon og kravet omfatter forhold som kan gi opphav til frykt, stress, smerter og andre belastninger mens dyret er bevist. I lys av det overnevnte er et sentralt poeng at det ikke bare kan ses til avlivingsmetoden isolert sett og den direkte innvirkningen av avlivingsmetoden, men også til den forutgående håndteringen og hvilken belastninger og risiko for lidelse dyret utsettes for, Stenevik m.fl, Dyrevelferdsloven lovkommentar, Juridika, til §12. At dyret skal beskyttes mot fare for unødig lidelse etter § 3 medfører at avlivingsbestemmelsen ikke begrenser seg til bare tilfeller der faktisk lides har skjedd eller kan konstateres. Forsvarlighetskravet setter dermed føringer for bruk av anerkjente og forsvarlige metoder, kyndighet hos personene, utstyr og håndtering forut og ved selve avlivingen slik at både risikoen for lidelse blir så lav som mulig og dyret i minst mulig grad opplever stress, frykt og smerte.
Retten finner klart at avlivingen ved å sikre rådyret med en lastestropp rundt nakken som strammes, bære det 6-7 meter hvor det tidvis får bein og kroppen i bakken, for så å legge det under en lastebil, holde det fast og rygge over hode, åpenbart ikke kan anses som en dyrevelferdsmessig forsvarlig avlivning av et rådyr etter dyrevelferdsloven § 12 første ledd. Det samme gjelder vis det kun legges til grunn som i B sitt tilfelle å rygge over en dyret, mens det holdes fast av en annen. Retten viser til den sakkyndiges rapport hvor forsvarlig avliving av rådyr er skytevåpen, medikamentell bedøving (bedøvings pil) etterfulgt av hjerneskadd med skytevåpen/boltpistol med egnet ammunisjon eller injeksjon av medikament/giftstoff gjordkjent for avliving. Retten viser også til N2 forklaring om at skytevåpen skal benyttes i situasjon som dette, og at de ofte stikker med kniv etter avlivingen.
Retten tar så stilling til om det foreligger en nødsituasjon, som gjør at avlivingen til B og A likevel er lovlig etter dyrevelferdsloven § 12 tredje ledd.
Bestemmelsen regulerer tilfeller som kan anses som nødstilfeller, og vil typisk være tilfeller der dyr er alvorlig skadet og må avlives straks, jf. Ot.prp.nr.15 (2008–2009) kap. 4.1. Av forarbeidende fremgår det at bestemmelsen kommer til anvendelse når dyr avlives som ledd i oppfyllelse av hjelpeplikten etter dyrevelferdsloven § 4. Dyrevelferdsloven § 4 første ledd pålegger enhver som påtreffer et dyr som sykt, skadet eller hjelpeløst dyr å hjelpe dyret så langt som mulig. Etter annet ledd gir bestemmelsen en rett til avliving dersom det er åpenbart at dyret ikke kan leve eller bli friskt, men avliving av storvilt kan likevel ikke gjøres dersom det lar seg gjøre å få tak i veterinær eller politi innen rimelig tid. Lovens klare utgangspunkt ved storvilt er derfor at det skal tilkalles særlig kyndige personer med egnet utstyr, og at avliving ikke skal utføres av lekfolk. Tingretten legger til grunn at varslingsplikten og unntaket fra avlivingsretten etter hjelpeplikten for storvilt er særlig presisert og tatt inn fordi den alminnelige borger ofte ikke har nødvendig utstyr eller kunnskap for å avlive storvilt på en forsvarlig dyrevelferdsmessig måte, og det derfor er en stor generell risiko for at avliving eller forsøk på avliving kan påføre dyret større lidelser, jf. LF-2019-98933. Systemet med en lokal etablert viltnemd har som formål å sikre forsvarlig dyrevelferden ved avliving av storvilt i nød. Respekt og lojalt bruk av dette systemet er derfor en viktig allmeninteresse.
Retten finner åpenbart at rådyret som N1 hadde påkjørt var alvorlig skadet og det eneste forsvarlige var avlivning. Retten viser særlig til den sakkyndiges forklaring og rapport utarbeidet på bakgrunn av bilder vist i retten og sakens dokumenter. Det er på det rene at hjelpeplikten etter dyrevelferdsloven § 4 forelå for alle de tilstedeværende, herunder også de tiltalte. Situasjonen må derfor anses som et «nødstilfelle» hvor avliving i «størst mulig grad» skal skje dyrevelferdsmessig og handlingsrommet er en viss grad utvidet.
Et tema reist i prosedyrene fra aktor og forsvarerne har vært sammenhengen mellom dyrevelferdsloven § 4 annet ledd annet punktum og dyrevelferdsloven § 12 tredje ledd. Aktor har anført at dyrevelferdsloven § 4 annet ledd annet punkt innsnevrer det handlingsrommet som følger av § 12 tredje ledd slik at storvilt ikke kan avlives i medhold av tredje ledd dersom det er mulig å få tak i veterinær eller politi innen rimelig tid. Herunder at storviltavlivning tas ut av handlingsrommet. Forsvarer har anført at dyrevelferdsloven § 4 ikke er underlagt straffeansvar, jf. dyrevelferdsloven § 37 tredje ledd, og bestemmelsen kan ikke innsnevre handlingsrommet slik som anført av påtalemyndigheten, men at bestemmelsen knyttet til hjelpeplikten blir et moment i den samlede vurderingene dyrevelferdsloven § 12 tredje ledd.
Etter tingrettens syn må sammenhengen mellom bestemmelsene, og således vurderingen av «handlingsrommet» for avliving i nødstilfeller ses med det klare utgangspunkt at avlivingen i medhold av hjelpeplikten skal skje i samsvar med § 12 tredje ledd, jf. Stenevik m.fl, Dyrevelferdsloven lovkommentar, Juridika, til § 4. Videre må det tas utgangspunkt i at straffeansvaret følger av dyrevelferdsloven § 37 og avlingsbestemmelsen i § 12, ikke som en direkte følge av handlinger «ut over» hjelpeplikten i seg selv, jf. dyrevelferdsloven § 4. Altså ilegges ikke straffeansvaret fordi man har «gått utover» hjelpeplikten, men at man i nødsituasjonen har avlivet dyret på en dyrevelferdsmessig uforsvarlig måte hensyntatt at det også er en nødsituasjon. Straffesanksjoner hjelpeplikt kan for øvrig følge av andre regler som veitrafikkloven § 12, jf. § 31.
Det sentrale spørsmålet er altså om avlivingen i den konkrete nødsituasjonen ble utført «i størst mulig grad» på en dyrevelferdsmessig forsvarlig måte. Dyrevelferdsloven § 12 tredje ledd oppstiller og forutsetter en konkret og i utgangspunktet bred vurdering ut fra den nødsituasjon man står i, og om det er forsvarlig å selv avlive dyret. Dette må ses i sammenheng med at nødsituasjoner er svært ulike arter og ulike grader, samt ulike type dyr i ulike størrelser. I forarbeidende følger det at:
Den enkelte må gjøre en avveining av om det er forsvarlig selv å avlive dyret ut fra hensynet til blant annet dyret, skadens omfang, egen kompetanse og mulighetene for å få fatt i annen kompetent person/bringe dyret til veterinær. Er man ikke kompetent til å foreta en forsvarlig avliving, kan man risikere å forsterke lidelsene for dyret.
Etter rettens syn vil unntaket fra hjelpepliktens avlivningsrett, slik den er regulert i dyrevelferdsloven § 4 annet ledd og annet ledd annet punkt komme inn som et viktig moment og være styrende for den samlede helhetsvurderingen. Bestemmelsen og begrensingene som er inntatt er for å sikre at dyr behandles godt, beskyttes mot far for unødig belastninger og sikre forsvarlig opptreden ovenfor dyr i nød, jf. tolkningsregelen som følger av dyrevelferdsloven § 3. Den vil dermed begrenser det konkrete og utvidende handlingsrommet når det gjelder avliving av storvilt ettersom det får betydning for vurderingen etter dyrevelferdsloven § 12 tredje ledd. Retten viser i den forbindelse til LF-2019-08933 [Skal vel være LF-2019-98933, Lovdatas anm.] som omhandlet forsøk på avliving hvor brudd på hjelpeplikten ble tatt frem i saken. Lagmannsretten utalte: «Brudd på varslingsplikten er ikke i seg selv sanksjonert med straff, men unnlatelsen av å varsle kan ha betydning ved vurderingen av om avlivingsforsøket var dyrevelferdsmessig forsvarlig». Ved lagmannsrettens vurderingen av tiltaltes handlingsalternativer ble manglende varsel til politi/viltnemda og dyrevelferdsloven § 4 annet ledd annet punktum knyttet opp mot om den domfelte kunne anskaffe og vente til mer kompetente personer kom til stedet for å utføre avlivingen. På samme måte vil det å avlive ved å handle egenhending, selv om det forelå mulighet til å få politi/veterinær/viltnemda til stedet for å gjennomføre avlivingen kunne få betydning ved vurderingen om en avliving var i størst mulig grad utført på dyrevelferdsmessig forsvarlig måte.
Lovens utgangspunkt slik retten ser det, er at det gjøres unntak fra avlivingsretten etter hjelpeplikten for storvilt der det er praktisk mulig å få kontakt med veterinær eller politi innen rimelig tid, ettersom avliving generelt i slike tilfeller ikke vil oppfylle lovens krav til dyrevelferdsmessig forsvarlighet også i nødstilfeller. I likhet med det som følger av dyrevelferdsloven § 12 tredje ledd oppstiller dyrevelferdsloven § 4 annet ledd annet punkt en konkret vurdering av ut fra lidelser det medfører for dyret å måtte vente, hensyn til å få gjort dette så raskt som mulig på forsvarlig måte og faren for at dyret vil stikke vekk. Vurderingene blir fort sammenfallende da de bygger på de samme hensyn og henger sammen. Retten anser dermed at unntaket for avlivingsretten for storvilt og dyr fra dyrehold som et styrende moment og utgangspunkt, og men ikke absolutt vilkår. Dette som følge av at nødsituasjoner kan være av svært ulike karakter, der det kan tenkes unntakstilfeller. Vider vil ulike hensyn ha ulik vekt når det gjelder «storvilt» og «dyr fra dyrehold» ved forsvarlighetsvurderingen i en nødsituasjon.
Etter en konkret vurdering finner retten – under noe tvil – at selv om det forelå en nødsituasjon var ikke B og As avliving dyrevelferdsmessig forsvarlig, og dermed utgjør den en objektiv overtredelse av dyrevelferdsloven § 12 tredje ledd.
Etter tingrettens syn var det klart at de tiltalte hadde en rekke andre handlingsalternativer enn selv å avlive dyre, og at de både hadde tid og anledning til dette. For det første kunne de ventet på andre mer kompetente personer med tilgang til egnet utstyr for å avlive rådyret, som ikke ville medføre den risikoen deres metodevalg medførte. Dette ville unngått bruk av en i seg selv uforsvarlig avlivningsmetode, noe retten vil komme til bake til. Når det ble klart at B ikke hadde egnet utstyr og A var de begge klar over egen utstyrsmangel. Ut fra forklaringene til de tiltalte hadde begge forståelse for at forsvarlig avliving av storvilt krevde særlig egnet utstyr og ikke er enkelt, noe som gjenspeiles av de anerkjente metodene som retten tidligere har vist til. Etter rettens syn var de dermed ikke kompetente til å foreta avliving i den situasjonen de stod i. Både B og A var klar over at viltnemda var varslet eller hadde varslet dem selv, og de måtte forstå at kompetent personell med nødvendig utstyr ville følge opp dyret og være der innen 45 minutter.
A har i sin forklaring vist til at han fikk opplyst av N5 at han kunne ta livet av dyret om det var så skadet. Retten kan ikke se dette som en avgjørende omstendighet når de ikke diskuterte metoder eller han ble instruert til noen avlivingsmetode. Han må åpenbart ha forstått at selv om N5 sa han kunne ta livet av rådyret måtte dette skje på forsvarlig måte. Intet i forklaring om telefonsamtalen han har beskrevet kan gi en rimelig eller berettiget forventing om at han fikk «frie tøyler». Hans egen jaktkunnskaper taler med stryke for at han forstod at egen avliving forutsatte forsvarlig gjennomføring. Når det ble klart etter samtalen med N5 og han forhørte seg med B om at egnet utstyr ikke forelå var de åpenbare handlingsalternativet å vente, kontakte N5 på nytt, eller forsøke å skaffe egent utstyr selv fra andre trafikanter, nærområde eller forsøke å kontakte en veterinær.
Etter tingrettens syn kan ikke situasjonen slik den er beskrevet og oppfattet av de tiltalte sier å være så akutt at de ikke kunne ventet på kompetent person eller at det ikke var tid til å anskaffet egnet utstyr selv, dette til tross for at rådyret var hardt skadet og i lidelse. Etter bevisførselen, og særlig åstedsbefaringen er det rettens syn at trafikksituasjonen klart kunne avhjelpes og trafikkfaren vesentlig dempes med relativt enkel grep som ikke hadde påført dyret uforsvarlig lidelse. Enten ved at de selv dirigerte trafikken eller påså at det ble satt opp flere varseltrekanter. Et annet alternativ som retten mener ville medført mindre lidelse for dyret og avhjulpet trafikksituasjonen var å flyttet rådyret og jentene et særdeles kort stykke opp på midtrabatten/fortauet som de allerede lå delvis på. Dette ville krevd vesentlig mindre flytting av dyret enn det avlivingen forutsatte. Det er åpenbart at de kunne be jentene slutte eller begrense den stressende håndteringen av dyret, men påse at det ikke stakk av.
Som nevnt over er det klare utgangspunkt at storvilt ikke skal avlives dersom det lar seg gjøre å få tak i veterinær eller politi innen rimelig tid, noe som skal vurderes ut fra lidelsen det medfører å vente. Etter rettens syn er det åpenbart at det faktisk var mulighet å få tak i viltnemda som var der etter få minutter. Tidsmomentet, herunder at det faktisk tok 15-17 minutter taler i seg selv at vilkåret «rimelig tid» var oppfylt og avlivingsretten som utgangspunkt ikke forelå i medhold av hjelpeplikten. Etter rettens syn, må også det oppfattende tidsperspektiv for de tiltalte på 45 minutter anses å være innenfor «rimelig tid» ut fra situasjonen med manglende egent utstyr, handlingsalternativer og dyrets lidelse. Ved å flytte dyret et meget kort stykke, eller be jentene om å la dyret være mer i fred ville stressmomentet for dyret blitt vesentlig mindre. Retten kan se at rømningsfaren etter bevisførselen ville blitt særlig større ved å gjøre overnevnte grep, og påpeker at det var flere rundt på stedet til å gripe inn om det begynte å bevege seg mye og at det hadde knekt 3 av 4 bein. Etter rettens syn må i alminnelighet en ventetid av en viss varighet på rundt 45 minutter anses påregnelig ved dyrepåkjørsler, og ikke medføre et unntak fra det klare utgangspunktet om at storvilt ikke skal avlives av lekfolk. Retten bemerker samtidig at 45 minutter må anses som et grensetilfeller hvor dyr er hardt skadet og situasjonen er stressende for dyret. Begrensingen i avlivingsretten også viltnemdsystemet ville dersom «rimelig tid» settes for kort være av liten betydning. Retten viser til den sakkyndiges forklaring om at dersom det blir snakk om en ventetid på 1-2 timer må det tenkes andre alternativer, men da i form av å få tak i våpenkyndige eller veterinær, herunder ikke selv utføre avlivingen. Lang ventetid fritar ikke å se til andre handlingsalternativ eller påse at avlivingsmetoden som blir benyttet er forsvarlig og egnet. Retten er dermed – under noe tvil med tanke på at tidsmomentet – av det syn at unntaket fra avlivingsretten, slik det fremgår i dyrevelferdsloven § 4 annet ledd annet punkt kommer til anvendelse også i den konkrete situasjonen saken gjelder.
Retten finner videre at den valgte avlivingsmetoden, og særlig den håndteringen av dyret denne forutsatte var uforsvarlig. Som nevnt kan det ikke ses isolert sett på selve avlivingens metoden som var å rygge med en tung bil over hode. Retten legger til grunn at metoden i seg selv avlivet dyret nær momentant, og det ikke tok mye lengre tid enn ett forsvarlig hjerne-skudd. Retten legger vesentlig vekt på den sakkyndiges rapport og forklaring om at kjøretøy ikke er egnet grunnet den risikoen den medfører for unødig lidelse. Retten bemerker at den sakkyndige ikke har overvært forhandlingene og basert sin vurdering på saksdokumentene, men kan ikke se at det skaper noe tvil om hennes konklusjon om metodens egnethet eller hvilken risikoelementer avlivingsmetode medfører. For det første må det bemerkes at rygging med lastebil er langt unna de anerkjente metodene i seg selv, herunder skytevåpen, bedøving og hjerne-skudd eller gift. Metoden medfører en åpenbar risiko for at dyret, som må holdes fast når det rygges kan bevege seg eller få rykninger og det dermed ikke dør momentant. A har forklart at han holdt dyret fast og klarte å holde det. Samtidig viser retten til at han forklarte at «dyret sprellet litt for det ville vekk, men var rolig og ville samle krefter». I avhør skal han ha forklart at dyret borte ved bilen prøvde å hoppe på bakbeina, men han mener dette er ikke hva som ble forklart i avhør. Uavhengig om eller i hvilken grad dyret bevegde seg er det åpenbart at nettopp den risikoen den sakkyndige har trukket frem aktualisere seg og fremstod som åpenbar for tiltalte. At dyret også dyret skrek når det ble rygget over underbygger dette etter rettens syn. Det å holde et dyr under en lastebil mens det rygges over medfører i seg selv en åpenbar fare for det menneske som utfører avlivingen. Forsvarer har trukket frem en sak fra 2012 omtalt av VG hvor Spesialenheten henlagte en sak hvor polititjenestemenn hadde rygget to ganger over en katt for å avlive den. Etter rettens syn illustrere denne saken godt risikoen og hvor lite egnet kjøretøy er for å avlive dyr og risikoen det medfører for å utsette dyret for ytterligere lidelse. Retten bemerker også at en tilsvarende sak er trukket frem i teorien om hjelpetiltak som faktisk forsterker lidelsen til dyret og illustrere risikoen. Se Stenevik m.fl, Dyrevelferdsloven lovkommentar, Juridika, til § 14:
Også en sak Dyrehelsetilsynet anmeldte i Bergen politidistrikt i 1999, er illustrerende. En kvinne kom over en katt som var sterkt skadet. For å avlive katten, kjørte hun over den med bil flere ganger, uten at katten døde. Dernest brakte hun den til veterinær, som avlivet katten effektivt.
Retten legger videre vekt på at håndteringen som avlivingsmetoden forutsatte krevde en lidelse og påkjenning for rådyret som må anses å gjøre avlivingsmetoden ytterligger uforsvarlig. Det er helt klart for retten at rådyret som utgangspunkt, i den situasjonen og generelt ved dyrepåkjørsler skulle få ligg mest mulig i ro. Berøring og nærgående mennesker økte både smerter og fryktopplevelsen for dyret. Dette viste A som han har forklart at jentene lå over dyret og «bare skremte det og gav det mer smerter». Bevisførselen har vist at rådyret ikke har fått ligget i fred og andre til stede anså det nødvendig å holde dyret for å at det ikke skulle rømme. Retten kan ikke utelukke at dette ble gjort i større grad enn det som var godt og nødvendig for dyret, men kan ikke se at dette får særlig betydning for straffespørsmålet. Det sentrale etter rettens syn ved vurderingen av avlivingsmetodens forsvarlighet var at dyret måtte sikres med en stram lastestropp, og videre bæres og flyttes 6-7 meter, samt holdes nede og fast under en bil som åpenbart medføre lidelse og frykt for dyret. N2 har i retten forklart at ved avliving forsøker de å ta minst mulig i dyret. Han har aldri flyttet et dyr i sine 14-15 år i viltnemda, og som oftest får man til avlivingen hvor helst på vegen. Metoden forutsatte dermed, etter rettens syn en unødvendig voldsutøvelse.
Etter rettens syn er det klart at de tiltaltes valg av avlivingsmetode løp en klar og uforsvarlig risiko for å påføre rådyret ytterligere lidelse og at de ut fra de samlede omstendighetene skulle ha avstått fra avlive rådyret. Retten har funnet at dette gjelder begge de tiltalte, selv om det legges til grunn at B først på tidspunktet rådyret var lagt under bilen og holdt fast av A var innforstått med at han deltok i avlivingen. Han viste hva som hadde blitt gjort, og risikoen for dyret og A var synlig også for han. Retten bemerker at den har vært i noe tvil ved vurderingen om avlivingen kan anses å ligge innenfor handlingsrommet som følger av dyrevelferdsloven § 12 tredje ledd, særlig som følge av det faktum at det er vanskelig å se konkret hvilken grad dyret faktisk ble påført mer smerter og lidelse ved avlivingen fremfor å måtte vente på viltnemda. Samtidig er retten ikke i tvil om at avlivingsmetoden i seg selv er uforsvarlig og medførte en åpenbar risiko for rådyret for å bli påført unødige lidelse og at metoden var egnet til å skape både smerte og frykt hos rådyret.
Tingretten har etter bevisførselen funnet at begge de tiltalte har handlet med nødvendig subjektiv skyld, herunder forsett, jf. dyrevelferdsloven § 37. De valgte bevist å avlive rådyret ved å rygge over det. For A var avlivingen en planlagt handling forut håndteringen av rådyret og før han fikk lastestroppen. Videre finner retten det bevist at B åpenbart forstod og var kjent med hva han gjorde når han ble bedt om å rygge og så dyret lå der og hadde hørt at det skrek når det ble flyttet av A. Begge var klar over avlivingsmetoden som ble anvendt, risikoen med metoden var åpenbart synbar for dem begge og de forstod åpenbart at avlivingen og avlivingsmetoden ville medføre belastninger og smerter for rådyret.
Retten har således funnet både de objektive og subjektive vilkårene for straff oppfylt og begge de tiltalte skal domfelles i samsvar med tiltalen post II.
Retten påpeker at tiltalen gjelder bare A og må etter rettens syn ses i sammenheng med avlivingen. Tiltalen gjelde forsettlig eller grovt uaktsomt å ha utøvd vold mot dyr.
Voldshandlinger i dyrevelferdslovens forstand er handlinger hvor man bevisst eller uaktsomt påfører et dyr påkjenninger og belastninger, eller utsetter det for sterke aversiver, som ikke er nødvendige av hensyn til dyret selv eller annet legitimt formål, jf. Ot.prp.nr.15 (2008–2009) side 103. Vold og voldshandlinger er beskrevet som «handlinger som etter allmenn samfunnsmoral oppfattes som klanderverdige» i forarbeidende. Retten legger til grunn at bestemmelsen kan anvendes i idealkonkurrens med dyrevelferdsloven § 12, og kommer til anvendelse i tilfeller hvor det gjennomføres en lovstridig avliving, og hvor dyret påføres vold, jf. HR-2016-295-A. Retten viser Stenevik m.fl, Dyrevelferdsloven lovkommentar, Juridika, til § 14:
Også uforsvarlige avlivingsmetoder kan falle innunder ordlyden «vold». Det betyr ikke at enhver uforsvarlig avliving rammes av denne bestemmelsen, da det i prinsippet kreves større avvik fra lovens forsvarlighetskrav her enn i § 12 (avliving). Høyesteretts dom, HR-2019-1645-A, hvor en mann knakk nakken på to katter, er et eksempel på ulovlig avliving uten at voldsbestemmelsen kom til anvendelse. Når et dyr avlives på en voldelig måte, vil imidlertid voldsbestemmelsen og § 12 (avliving) kunne anvendes ved siden av hverandre (idealkonkurrens). Eksempler på dette finner vi i HR-2016-295-A (Lukas-dommen), LF-2016-131341 (omtalt like nedenfor). Når handlingen vurders opp mot voldsbestemmelsen er det et moment at beskyttelsesbehovet er underbygget av at loven regulerer aktiviteten særskilt.
Etter tingrettens syn omfattes As handlinger av dyrevelferdslovens voldsbegrep, men må anses å falle inn det nedre sjikt. Voldshandlingene ble utført i forbindelsen med en nød-avlivning som etter rettens syn ble utøvd på en voldelig måte. Nød-avlivningen ble gjennomført ved at det ble feste en lastestropp rundt halsen til rådyret som ble strammet, for deretter å bære rådyret over vegen hvor knekte bein og underkroppen tidvis kom i bakken, samt at dyret ble holdt fast under et hjul mens det ble rygget over. Retten har funnet det bevist at den forutgående håndteringen før dyret døde nært momentant påførte rådyrt både smerter og frykt, selv om det ikke kan legges til grunn at dyret faktisk opplevde kvelningsfornemmelser av lastestroppen. Dette var åpenbart synlig ved at det bevegdes seg og skrek flere ganger. Voldsbruken er slik retten ser det en del av avlingsprosessen da den ble utført som ledd i og dette formål. Dette fremstår ikke tvilsomt ut fra tiltaltes forklaring. Saken skiller seg fra dermed fra HR-2019-1645-A hvor selve avlivingen bestod i å knekke nakken til kattene og det etter rettens oppfatning ikke fremgår en tilsvarende smertefull eller fryktskapende voldsbruk mot dyret forut avlivingen. At dyret forut hadde blitt løftet og håndtert av andre er ikke av betydning for straffespørsmålet for A.
Retten viser til at volden ble utført i forbindelse med en planlagt nød-avliving som retten – under noe tvil – har funnet lovstridig og dyrevelferdsmessig uforsvarlig som A skulle avstått fra. Voldsutøvelsen kan dermed ikke anses nødvendig av hensyn til dyret selv eller ha et legitimt formål, eller anses som forsvarlig tvang for å håndtere dyret. Etter rettens syn må den omstendighet at volden ble utøvd som ledd i en uforsvarlig nød-avliving hvor handlingsrommet er noe større og forsvarlighetskravet er noe senket medføre at voldsbrukens må anses å ligge i det nedre sjiktet av dyrevelferdslovens voldsbegrep. Vold i form av festing av en stram lastestropp, holdning og løfting mens dyret skriker vil ellers stilt seg vesentlig mer alvorlig.
Etter bevisførselen kan ikke retten se at voldsutøvelsen i forut og i forbindelse med avlivingen ble utøvd med forsett. Tiltaltes hensikt var å avlive rådyret som han oppfattet var i sterk lidelse. Voldsbruken var en naturlig del av å få gjennomført dette. Retten kan ikke legge til grunn at han holdt som sikker eller overveiende sannsynlig at rådyret ville påføres vold etter dyrevelferdsloven forstand ved avlivingen slik han har beskrevet forholdene og det retten har funnet bevist.
Retten finner imidlertid klart han har gjort seg skyldig i en grovt uaktsom voldsutøvelse. Etter tingrettens syn måtte han ha forstått at voldsbruken i forbindelse med den ikke dyrevelferdsmessige forsvarlige avlivingen ikke var legitim. Det ble benyttet et uegnet utstyr i form av en lastebil, som forutsatt en maktbruk mot dyret som han måtte ha forstått ikke var legitim. At de konkrete voldshandlingene beskrevet over ble planlagt og utført forut selve avlivingen taler i utgangspunktet at vi er nært opptil forsettkravet etter tingrettens syn når det gjelder voldsbestemmelsen der vold og avliving blir anvendt i idealkonkurrens. Han forstod at håndteringen ville påføre rådyret både smerte og ubehag, særlig i lys av hans jaktkunnskaper og kunnskap om storvilt. Ut fra de samlede omstendigheter er det rettens syn at det kan rettes sterk bebreidelse mot tiltalte for manglende aktsomhet og han har dermed handlet grovt uaktsom, jf. jf. dyrevelferdsloven § 37 første ledd.
Retten har således funnet både de objektive og subjektive vilkårene for straff oppfylt og tiltalte skal domfelles i samsvar med tiltalen post I.
Det skal for tiltalte A utmåles straff for overtredelse av dyrevelferdsloven § 37 første ledd, jf. § 14 første ledd bokstav a) og dyrevelferdsloven § 37 første ledd, jf. § 12 og straffeloven § 79 a) kommer til anvendelsen. For tiltalte B skal det utmåles straff for overtredelse av dyrevelferdsloven § 37 første ledd, jf. § 12. Det er ikke snakk om grove overtredelser og de tiltalte er ikke tidligere straffet av betydning for straffeutmålingen.
Strafferammen for overtredelser etter dyrevelferdsloven § 37 føreste ledd bøter eller fengsel inntil 1 år. Ved fastsettelsen av straff er det først og fremst handlingens grovhet som er styrende, jf. HR-2016-295-A avsnitt 30. Straffen skal også ivareta lovens formål om å fremme respekt for dyr, jf. dyrevelferdsloven § 1. Allmennpreventive hensyn gjør seg sterkt gjeldene i saker om overtredelser av dyrevelferdsloven. I mange tilfeller er oppdagelsesrisikoen liten, og retten legger til grunn at dette særlig gjelder dyrepåkjørsler med skadde dyr som i denne saken. Retten viser i den forbindelse til N2 forklaring at det er skjedd før at dyret har blitt avlivet av bilfører før de kommer til stedet. Retten er enig med aktor og den sakkyndige at en del av respekten for dyr etter dyrevelferdslovens formålsparagraf har en side til respekten for systemet for varsling og lojal etterlevelse av viltnemda-ordningen. Denne er etablert nettopp for å ivareta og sikre forsvarlig håndtering av skadd storvilt i nød. Tingretten legger videre til grunn at det de siste 10-året har vært en ikke ubetydelig straffeskjerpelse for overtredelser av dyrevelferdslovens område og viser særlig til Høyesteretts avgjørelse i HR-2016-295-A.
Sammenlignbar rettspraksis viser etter tingrettens syn at det klare utgangspunktet for straffen er ubetinget fengsel. Retten viser i den forbindelse til HR-2016-295-A hvor domfelte hadde avlivet en hund ved å binde den til et betongrør og kaste det utfor en bro tilsa som et utgangspunkt 120 dager fengsel. Saken er ut fra omstendighetene i vår sak markant mer alvorlig. Retten påpeker at saken ikke omhandlet en nødsituasjon og videre omhandlet husdyr som helt og fult er prisgitt menneskene som har ansvar for den. En mer sammenlignbar sak er LF-2019-98933 hvor tiltalte, i en nødsituasjon hvor hjelpeplikten kom til anvendelse ble domfelt for å ha forsøkt å avlive og utøvd vold ovenfor en skadd elg. Domfelte benyttet seg av en biljekk som avlivingsmetode, som gjentatte ganger ble slått mot elgens hode. Lagmannsretten fant at forholdet isolert sett tilsa fengsel i 75 dager og overtredelsene ble vurdert som grove. Etter rettens syn er denne dommen noe mer alvorlig enn vår sak, hvor det er snakk om et mislykket forsøk og bruk av et redskap som både fremstår mindre egnet og åpenbart medfører mer lidelse for dyret enn i vår sak. Retten har videre funnet veiledning i HR-2019-1645-A hvor domfelte hadde avlivet to katter ved å brekke nakken på dem med hendene hvor Høyesterett etter å ha vektlagt at det var snakk om to dyr fant 60 dager fengsel å være korrekt utgangspunkt. Tingretten legger til grunn at utgangspunktet for overtredelse av den karakter som vår sak omhandler, hensett at det ikke er snakk om grove overtredelser ligger i sjiktet mellom 50-70 dager ubetinget fengsel.
I formidlende retning må de i saken legges til grunn at begge de tiltale hadde til hensikt å avslutte rådyrets lidelser i en nødsituasjon som var dødende og handlet i beste mening. Saken og situasjonen har dermed et utgangspunkt som bærer preg av en form for overskridelse av grensen for nødrett, som gjør situasjonen formidlende i seg selv og straffverdigheten mindre, sml. straffeloven § 78 bokstav a). Retten finner det også riktig å vektlegge at det er snakk om en situasjon som etter bevisførselen var kaotisk for de tiltalte. Dyrets lidelse fra de tiltalte igangsatte avlivelsen og håndteringen må ut fra bevisførselen anses å ikke ha vært langvarig og dyret døde nært momentant. Det straffverdige i saken er først og fremst valg av uforsvarlige og risikofylt avlivingsmetoder, samt den forutgående håndtering før dødstidspunktet, ikke dyrets lidelse som allerede var store. Retten bemerker at graden av lidelse ofte kan være vanskelig å konkretisere, men det er heller ikke nødvendig, jf. HR-2016-295-A avsnitt 36. I formidlende retning legger retten videre stor vekt på at saken har en liggetid på ca. 7-8 måneder. Det er ikke snakk om et konvensjonsbrudd, men liggetid av en slik varighet må få betydning, jf. HR-2016-00225-S. Saken har for øvrig blitt noe gammel i sum over ett år gammel.
Retten er ikke enig med aktor at de tiltalte ved straffeutmålingen må vurderes likt med tanke på straffverdighet. For det første er A å domfelle både for vold og avliving, jf. post I og II. At volden og avlivingen henger sammen og derav postenes grunnlag kan etter rettens syn ikke begrunne samme straff. Etter bevisførslene er det klart for retten at B har hatt en vesentlig mindre sentral rolle, og legger til grunn hans forklaring om at først når dyret lå ved lastebilens hjul forstod og hadde til hensikt å avlive rådyret. De forutgående voldshandlingene og håndteringen av dyret som medførte stress og lidelse for rådyret har A selv og alene utført. Retten legger til grunn at B fulgte A instruksjoner og stolte på hans kunnskap. Han opplevde å bli dratt inn i en avlivingsprosess han ikke synes var grei til å begynne med. Under hovedforhandlingen har han vært klar på, selv om han ikke har erkjent straffeskyld at foretok en feilvurdering og har etter rettens syn utvist anger. Det bemerkes at dette ikke har fått avgjørende betydning for rettens forsettetsvurdering, men retten er av det syn at omstendighetene må få betydning for den konkrete straffeutmålingen hvor hver og en av de tiltalte skal vurderes individuelt.
Retten har vurdert, men ikke funnet grunnlag for å anvende en betinget reaksjon i saken. Det vises til det klare utgangspunkt er ubetinget fengsel ved slike overtredelser av dyrevelferdsloven og kan ikke se at det foreligger omstendigheter ved saken eller personlige forhold hos de tiltalte som tilsier at det gjøres et unntak fra dette i den foreliggende sak.
På bakgrunn av de overnevnte omstendigheter mener tingretten etter en samlet vurdering at riktig straff for tiltalte A sine overtredelser er 24 dager fengsel.
På bakgrunn av de overnevnte omstendigheter mener tingretten etter en samlet vurdering at riktig straff for tiltalte B sin overtredelse er 16 dager fengsel
De tiltalte dømmes i samsvar med tiltalebeslutningen. Utgangspunktet i slike tilfeller er at de skal dømmes til å betale sakens omkostninger, jf. straffeprosessloven § 436. Retten finner ikke grunn til å gjøre unntak fra dette. Retten fastsetter saksomkostningene skjønnsmessig til 2 500 kroner hver, idet retten finner at de har økonomisk evne til å bære omkostninger i denne størrelsesorden, jf. straffeprosessloven § 437 tredje ledd.
Dommen er enstemmig.
DOMSSLUTNING
.