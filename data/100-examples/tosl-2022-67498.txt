A gjør prinsipalt gjeldende at alle avtaler om arv inngått mellom A og B, dvs Erklæring om frafall av falt arv etter arvelovens § 74 datert 23. november 2016, avtale om arv av 3. desember 2019, og erklæring om frafall av arv etter arveloven § 74 mv. datert 21. august 2020 punkt 1 skal settes til side som ugyldige.
A anfører at B har utnyttet As forstandssvakhet, uerfarenhet og avhengighetsforhold til B, og at A ikke forsto eller fullt ut hadde evne til å vurdere de faktiske omstendighetene og konsekvensene av å inngå avtalene, jf. avtaleloven § 31 og ulovfestede regler om sinnslidelse som ugyldighetsgrunn. Videre anføres det at B har opptrådt illojalt og utsatt A for utilbørlig påvirkning, og at avtalene er ugyldig også etter det ulovfestede kravet om lojalitet i kontraktsforhold.
En totalvurdering av saken gjør det klart urimelig å gjøre erklæringene/avtalene gjeldende, jf. avtaleloven § 36. I tillegg til de spesielle omstendighetene som forelå på avtaletidspunktene, blant annet As diagnose og situasjon etter farens dødsfall, samt hans avhengighetsforhold, tillit og lojalitet til B, er innholdet i avtalene så inngripende overfor A og gir en så stor skjevfordeling av farsarven at det er urimelig å gjøre dem gjeldende. Videre tilsier i seg selv utviklingen i saken og endringene i avtalene underveis i prosessen at erklæringene/avtalene er urimelige.
A gjør gjeldende at avkallet er ugyldig etter avtalelovens § 31. A har diagnosen lettere psykisk utviklingshemmet. Selv om han er vurdert samtykkekompetent, anføres det at hans sinnstilstand ikke tillot han å forstå eller vurdere de faktiske omstendighetene i en så kompleks sak. Han forsto ikke fullt ut sine ulike handlingsalternativer eller konsekvensene av å inngå avtalene.
A ga avkall på arv fordi han ble fortalt at dette var farens vilje. A ble imidlertid ikke gjort oppmerksom på øvrige notater som tilsa noe annet om avdødes vilje og at det således i det minste kunne være tvil om hva avdøde ønsket. Avkallet er således avgitt basert på uriktige forutsetninger.
B var vel kjent med sin brors diagnose. B var også kjent med at det ikke forelå et formriktig testament, at det forelå flere notater etter avdøde om arvefordeling og at farsarven dermed etter arveloven skulle fordeles med 1/3 til hver av livsarvingene.
A ble også fortalt at det var farens vilje at B skulle drive farens livsverk, eiendomsselskapet [virksomhet] AS, videre. Han ga derfor avkall i den tro at B skulle drive eiendomsselskapet videre, til fordel også for A, og på den måten sikre A inntekter i fremtiden. Under bobehandlingen blir imidlertid alle eiendommer i selskapet solgt, og forutsetningene for avkallet er derfor ikke lenger tilstede.
Det anføres at B har utnyttet As avhengighetsforhold til ham og hans manglende erfaring. B har opptrådt illojalt og utsatt A for utilbørlig påvirkning. En slik illojal opptreden ovenfor sin bror er ugyldig også etter det ulovfestede kravet om lojalitet i kontraktsforhold.
Avkallet ville i tillegg vært ugyldig etter den ulovfestede læren om sinnslidelse som ugyldighetsgrunn. I det korte og intensive tidsrommet etter farens død og frem til avkallet ble gitt, hadde A ekstra behov for vern. Avkallet ble gitt mens A var sterkt preget av farens død. A var innlagt på sykehus i 14 dager etter farens dødsfall fordi han var psykisk ustabil. Han ble utskrevet 21. oktober, og frafallet ble undertegnet bare en måned senere. B var vel kjent med omstendighetene.
Videre anfører A at avkallet er ugyldig etter avtaleloven § 33. B var vel kjent med sin brors diagnose og at han var psykisk ustabil etter farens dødsfall. Det var B med bistand fra sine rådgivere som tok initiativ til avkallet. Det anføres videre at A ikke var klar over størrelsen på boet og dermed de fulle konsekvenser av avkallet. B på sin side har vært fullt klar over verdiene i boet. B burde også selv ha sørget for at As interesser ikke ble ivaretatt av samme advokat som ham selv når det foreligger en så sterk interessemotsetning mellom brødrene i saken og når de oppsatte erklæringene/avtalene gir en så stor skjevfordeling av arven.
Det anføres prinsipalt at 2019-avtalen må settes til side i sin helhet som følge av at A ikke kan anses bundet av avkallet i 2016. Dersom avkallet i 2016 anses ugyldig vil det være en bristende forutsetning for 2019-avtalen som i sin helhet også må kjennes ugyldig. Det anføres i alle tilfelle at 2019-avtalen må anses å oppheve avkallet på arv gitt i 2016, og at 2019-avtalen lider av tilsvarende tilblivelsesmangler som avkallet i 2016 og derfor i sin helhet må settes til side som ugyldig, jf. avtaleloven § 31 og § 33.
Avtalene må sees i sammenheng slik at det samlede resultatet strider mot redelighet og god tro og vil være urimelig å gjøre gjeldende, jf. avtaleloven § 33 og § 36.
A gjør gjeldende at utbetalingen av kr 500.000 i henhold til punkt 1 i erklæringen har skjedd til B, og at det er B som er den reelt berettigede etter avtalen/avkallet, ikke F. At A undertegner på dette avkallet viser at A gjorde som B sa og at B utnyttet As forstandssvakhet, uerfarenhet og avhengighetsforhold til B, jf. avtaleloven § 31. Utbetalingen er videre basert på uriktige forutsetninger og er klart uredelig, jf. avtaleloven § 33.
B påtok seg en fordring i boet mot F på kr 876.821. Han har videre anført at han ønsket å tilgodese F med kr 1.000.000 i henhold til viljeserklæringen. Han gjorde så fordringen gjeldende overfor F og utbetalte kr 123.000 til F 23.12.2020. A var ikke klar over boets fordring mot F.
As avkall av 21. august 2020 sier ingenting om boets fordring mot F eller at fordringen skulle komme til fradrag i utbetalingen av kr 1.000.000. Det står tvert imot eksplisitt at As utbetaling av kr 500.000 skal tilsvare det beløpet hun mottar fra B, og at det er en «forutsetning for min disposisjon at hun faktisk mottar kr. 500.000 fra B».
Subsidiært, for det tilfellet at As avkall på all arv utover kr 10.000.000 ikke anses ugyldig, må de betingelser og vilkår som er påheftet gaven i 2019-avtalen settes til side som ugyldig.
Båndleggelser og betingelser på verdiene som tilfaller A må settes til side eller lempes. Vilkårene i punkt 2 b 1, punkt c, punkt d, punkt e og f må settes til side, jf. avtaleloven § 33 og § 36. A inngikk 2019-avtalen basert på en premiss om at han var bundet av 2016-avkallet og at han fikk høre at han ikke ville motta noe mer hvis han ikke gikk med på denne avtalen. Vilkårene følger ikke av «viljeserklæringen» og legger urimelig strenge og tyngende begrensninger på verdiene som tilkjennes A.
For det tilfellet at retten ikke setter til side tillitsmannsordningen i sin helhet, anføres det at vilkåret om at advokat Thomas Os skal være tillitsmann er ugyldig.
Beløpet på kr 500.000 som er utbetalt B fra As utloddede beløp på kr 10.000.000 må i alle tilfelle settes til side som ugyldig og tilbakeføres A. Subsidiært har B misligholdt avtalen av 21. august 2020 med A slik at A kan heve avtalen og har krav på å få tilbakebetalt beløpet.
A har nedlagt slik påstand:
Subsidiært:Avtale om arv mellom A og B av 3. desember 2019 og Erklæring om frafall av arv etter arveloven § 74 mv. datert 21. august 2020 er delvis ugyldige eller settes delvis til side.
B gjør gjeldende at ingen av de erklæringer som er avgitt, og de avtaler som er inngått, er ugyldige. Det er ikke ført bevis for at saksøkte på noe tidspunkt har misbrukt tilliten til saksøker, «ført [saksøker] bak lyset» eller utsatt saksøker «for en kampanje om å gi avkall på arv» slik det er anført av saksøker. Saksøkers mange påstander om utnyttelse, kampanje o.l. stempler saksøkte som uhederlig. Det gjelder derfor et skjerpet beviskrav for at saksøkers syn på faktum kan legges til grunn.
Det er ubestridt at avdødes viljeserklæring ikke utgjør et formriktig testament. Partene står imidlertid fritt til å bestemme om de vil respektere avdødes viljeserklæring. Dette ble gjort av saksøker i erklæring av 23. november 2016. Det bestrides at arveavkallet av 23. november 2016 skal settes helt eller delvis til side som ugyldig, jf. avtaleloven §§ 36, 33 og 31. Læren om bristende forutsetninger og utnyttelse av sinnslidelse kan heller ikke føre frem.
I tiden etter arveavkallet, ga saksøker uttrykk for misnøye overfor saksøkte. Avtalen av 3. desember 2019 ble til gjennom et kompromiss mellom saksøker og saksøkte. Hensikten var å unngå å havne i en skiftetvist. Det er derfor uten betydning om erklæringen av 23. november 2016 er ugyldig eller ikke.
Det skal mye til for å fastslå ugyldighet iht. norsk rett. Det må enda mer til for å fastslå ugyldighet av en forliksavtale som hadde til hensikt å unngå skiftetvist. Avtalen ble satt opp med profesjonell bistand, og ble senest bekreftet av A i erklæring 16. november 2020. Det kan derfor ikke foreligge noe ugyldighet iht. 2019-avtalen.
Det bestrides at en eventuell ugyldighet ved erklæring av 23. november 2016 innebærer ugyldighet av avtalen av 3. desember 2019. Dersom det forelå ugyldighetsgrunner i 2016, er disse blitt reparert ved etterfølgende aksept.
Videre er det ikke grunnlag for noe tilbakebetalingskrav mot saksøkte som følge av erklæring av 21. august 2020. Skriftlig dokumentasjon viser at saksøker ønsket å utbetale kr. 500.000,– til F, og at saksøker var klar over boets fordring mot henne.
B har nedlagt slik påstand:
C døde 23. september 2016, og etterlot seg tre livsarvinger, D, B og A. B og A er tvillinger. A har en medfødt hjerneskade. Han har diagnosen lettere psykisk utviklingshemmet, men er samtykkekompetent. Han har tidligere hatt perioder med rus og utagering. Fra A var 18 år bodde han i kommunal leilighet på [sted1]. A var under frivillig tiltak av bydelen i [sted2] fra 2013. Dette er nå avsluttet og A har flyttet ut til egen bolig.
Boet etter C består av en rekke eiendommer, aksjer og verdipapirer med en anslått verdi på minimum 150 millioner kroner. I tillegg til avdødes bolig og to fritidseiendommer, eide han ytterligere ni eiendommer som har vært utleid. Avdøde eide også en rekke aksjer og verdipapirer. Gjennom sine selskaper eide avdøde også en verdifull eiendom på [sted3].
Det foreligger ikke testament etter C. Etter hans død ble det imidlertid funnet et håndskrevet notat med uttalelser om fordelingen av arven. Av notatet fremgår det blant annet at fire navngitte personer skal motta totalt kr. 3 000 000. Videre fremgår det at D skal arve 30 % av resterende verdier, A skal arve kr. 10 millioner «med restriksjoner/klausuler slik at han ikke bruker galt og at stat/kommune tar det», og B skal arve resterende verdier. Notatet er signert C, 5.8. 2016, med påtegningen «Jeg bevitner at jeg har skrevet dette i min fulle bevissthet».
Det er enighet om at notatet ikke er et formriktig testament, og det er ikke lagt til grunn på skiftet. Partene er imidlertid uenige om dokumentet gir uttrykk for avdødes ønske om fordeling av arven. Det ble også funnet andre håndskrevne dokumenter som gir uttrykk for avdødes syn på fordeling av arven. C har også utarbeidet et kypriotisk testament som regulerer eiendommene på Kypros.
Etter begjæring fra D, åpnet Oslo byfogdembete den 19. oktober 2016 offentlig skifte i boet etter C. Advokat Randi Bull ble oppnevnt som bostyrer.
Advokat Bull innkalte arvingene til bomøte 1. desember 2016. Advokat Thomas Os, som på dette tidspunktet representerte A og B, kontaktet bostyrer den 14. november 2016 og opplyste at A ikke ønsket å delta på møtet med de andre arvingene, men at han ønsket et eget møte med bostyrer i forkant.
Den 23. november 2016 avga A en erklæring om frafall av falt arv etter arveloven § 74. Av erklæringen fremgår det at:
«Undertegnede A, fødselsnr. [00.00.87.00000], erklærer herved som bindende for meg at jeg frafaller arv i boet etter min far C for all arv utover kr. 10.000.000,– (kronertimillioner).
Frafallet er begrunnet i min fars ønsker om fordeling av arv og egne økonomiske behov.
Jeg er uten livsarvinger og avslaget gis til fordel for min bror B».
Dokumentet er signert av A. I tillegg har B signert på at han aksepterer avslaget. Dokumentet er videre påført en bevitnelse signert av E, som var en venn av avdøde og fadder til A og B. Av bevitnelsen fremgår det at:
«Undertegnede bevitner at A har skrevet under erklæringen mens jeg var til stede og at erklæringen er i tråd med As overbevisning. Erklæringen er i tråd med Cs klart uttrykte ønsker og er fornuftig i lys av As livssituasjon.
Jeg har kjent A hele hans liv og er hans fadder».
Erklæringen ble overlevert bostyrer i møte mellom A og bostyrer samme dag. I møtet deltok også advokat Os og E.
Bostyrer sendte den 28. november 2016 melding til Fylkesmannen i Oslo og Akershus om behov for vergemål for A og fratakelse av rettslig handleevnen i forbindelse med arveoppgjøret. Av meldingen fremgår det blant annet at:
«Bobestyrer dannet seg i møtet en oppfatning av A. Han fremstår som umoden og med liten forståelse for økonomi og forhold knyttet til arveoppgjøret etter faren. Han viste også liten interesse for hvordan arven skulle fordeles.
[...]
A fremstår med et godt utviklet vokabular og uttrykte sine ønsker på en relativt god måte. Bobestyrer er likevel svært usikker på om han har tilstrekkelig evne til å kunne vurdere sin situasjon i forbindelse med arveoppgjøret på en tilfredsstillende måte».
Bostyrer skriver videre at:
«Som bobestyrer for dødsboet er det viktig å være sikker på at alle arvingenes interesser er forsvarlig ivaretatt. Basert på den informasjon undertegnede har mottatt og det inntrykket A ga i møtet 23. november d.å. fremstår det som høyst uklart om han har nødvendig forutsetninger for å vurdere sin egne rettigheter i anledning arveoppgjøret etter faren. Det er uklart om han har evne til å vurdere konsekvensene av å akseptere å legge til grunn farens skriv for fordeling av arven, som innebærer at han gir avkall på betydelige verdier.
Bobestyrer vurderer derfor at A bør være representert ved en egen advokat og ikke samme advokat som sin bror B. Det er en åpenbar interessekonflikt mellom brødrene og det er derfor av stor betydning at A får nødvendige råd fra en advokat som utelukkende har hans interesser å ivareta.»
Bostyrer ba videre fylkesmannen om å «undersøke As situasjon og innhente nødvendig dokumentasjon og komparentopplysninger fra lege og/eller psykolog. Videre antas det å være behov for å innhente informasjon fra den instans som er ansvarlig for As nåværende boordning, som trolig er [sted4] kommune».
Fylkesmannen i Oslo og Akershus avslo i vedtak av 17. februar 2017 søknaden om opprettelse av vergemål for A. Fylkesmannen viser til at det fremkommer av legeerklæring datert 24. januar 2017 at A er samtykkekompetent. Fylkesmannen viser videre til at A i brev av 25. desember 2016 har opplyst at han ikke ønsker verge.
I Stiftelsestilsynets vedtak 26. september 2019, ble Advokat Thomas Os oppnevnt som tillitsmann «for forvaltning av båndlagte midler som A, fnr. [00.00.87.00000], har arvet etter C, fnr. [00.00.46.00000], i henhold til viljeserklæring av 5. august 2016». I vedtaket viser Stiftelsestilsynet til at:
«Det opplyses i søknaden at A har akseptert at viljeserklæringen legges til grunn ved booppgjøret i forhold til sin arvelodd. Han er innforstått med og bekrefter at faren ønsket å sikre arv etter ham mot kreditorbeslag».
Høsten 2019 oppsto det en uenighet mellom A og B om erklæringen om frafall av arv av 23. november 2016. A skal ha gitt uttrykk for at forutsetningen for å frafalle arv var at B skulle drive farens eiendomsselskap videre, til fordel også for A, og på den måten sikre A inntekter i fremtiden. Under bobehandlingen ble imidlertid de fleste eiendommer i selskapet solgt, og A ga overfor B uttrykk for at forutsetningen for avkallet i 2016 med det var bortfalt. Det er bekreftet fra begge parter at A varslet søksmål mot B om gyldigheten av erklæringen av 2016 om frafall av arv. Partene inngikk etter dette en avtale om arv datert 3. desember 2019. Om bakgrunnen for avtalen fremgår blant annet at:
«I tiden som har gått siden A avga erklæringen om arveavkall er forutsetningene for arveoppgjøret endret.
Da A ga sitt arveavkall ønsket han farens livsverk videreført og han ønsket at B skulle gis anledning til å videreføre eiendomsinvesteringene i tråd med farens uttalte ønsker.
På tidspunktet for arveavkallet var A dessuten i en omsorgssituasjon hvor det var tvilsomt om en større arv til ham ville tjene et fornuftig formål.
Boets eiendeler knyttet til farens investeringsselskap [virksomhet] AS, som hovedsakelig besto av eiendommer, er senere for en stor del solgt under bobehandlingen og omdannet til kontanter. Det er derfor lite igjen av farens opprinnelige eiendomsforetak.
Til dette kommer at A har hatt en positiv personlig utvikling under skifteoppgjørets gang. Hans tilbøyelighet til rus og uheldige økonomiske disposisjoner har endret seg i positiv retning og det er sannsynlig at han i fremtiden ikke lenger vil ha behov for et kommunalt omsorgstilbud, eventuelt begrenset i forhold til dagens tilbud.
I en slik situasjon vil det være avgjørende viktig at A settes i stand til å etablere seg med egen bolig og aktiviteter som gir en aktiv og meningsfull tilværelse. A vil fortsatt ha behov for oppfølging, men det er sannsynlig at A i større grad enn hva som tidligere har vært situasjonen må klare seg selv og dekke utgifter forbundet med livsunderhold av egen lomme.
B og A er derfor enige om at dagens situasjon og fremtidsutsiktene for A gjør det nødvendig å sikre A utover kr. 10 000 000,– som tidligere er forutsatt utbetalt fra boet iht erklæring om frafall av falt arv datert 23.11.2016».
Avtalen innebærer at arveavkallet av 23. november 2016 fastholdes, og at B gir A en gave på 50 % av arv B mottar utover verdien av [adresse1], og en utbetaling på kr 10 000 000. I realiteten innebærer avtalen at A vil motta verdier under arveoppgjøret etter faren tilsvarende 1/3 av boet, med unntak av halvparten av verdien av [adresse1].
Det er imidlertid satt som vilkår for gaven at «det etableres beslagsforbud for enhver utbetaling og/eller utdeling under avtalen til A samt at advokat Thomas Os oppnevnes som tillitsmann for alle verdier tilsvarende Lotteri- og stiftelsestilsynets vedtak om oppnevnelse av tillitsmann datert 26.9.2019». Videre følger det at «Dersom A tilbakekaller tillitsmannsordningen iht bokstav c) skal gaven i sin helhet tilbakeføres B».
Den 21. august 2020 signerte A på en ny erklæring om frafall av falt arv etter arveloven § 74. Av erklæringen fremgår det blant annet at A ga avslag på arv med kr. 500 000 til fordel for F. Som begrunnelse er det vist til at
«I viljeserklæringen fra C datert 5. august 2016 var det ønske om å tilgodese F, som er en nær venn av familien, med et beløp på 1 mill. kroner ved fordelingen av arven».
Videre fremgår det at:
B har ønske om å innfri viljeserklæringen til fordel for F. Både B og jeg har et nært forhold til henne. Jeg synes det er rimelig å akseptere min fars viljeserklæring til fordel for F og aksepterer dette som en testamentarisk disposisjon som jeg deltar med å dekke med midler fra min arv. Jeg vil derfor at F får dekket halvparten av dette ved at jeg frafaller arv i boet til fordel for henne med kr. 500 000,–, tilsvarende det beløpet hun mottar fra B. Det er en forutsetning for min disposisjon at hun faktisk mottar kr. 500.000,– fra B».
I tillegg ga A avkall på kr. 200 000 til fordel for B til dekning av halvparten av de utgifter B hadde dekket under bobehandlingen, samt kr 311 754 til fordel for E, som var tilbakebetaling av utgifter E hadde dekket til blant annet kjøreopplæring elektrisk moped mv. etter farens død.
Det fremgår videre av erklæringen at advokat Os ble gitt fullmakt til å utbetale beløpene av midler han ville motta på sin klientkonto ved forhåndsutlodning av kr. 10 000 000.
Det er under bobehandlingen foretatt flere forhåndsutlodninger fra boet. D har mottatt en eiendom i [adresse2], til en samlet verdi av kr. 11 183 845. B har mottatt farens bolig i [adresse1] i Oslo til en samlet verdi av kr. 17 385 525. Ved Oslo byfogdembetes kjennelse 18. november 2020 ble det foretatt ytterligere forhåndsutlodning av aktiva på til sammen kr 26 830 630,00. Av kjennelsen fremgår det at formålet med utlodningen var «å utjevne forskjellene i forhåndsutloddet verdier mellom D og B». Retten viste også til at A ikke tidligere har fått utloddet noen verdier.
Ved forhåndsutlodningen mottok B kr. 4 437 653,36 i kontanter, samt en fordring boet hadde på F pålydende kr. 876 821,64. D mottok k 11 516 155,00 i kontanter, og A mottok kr. 10 000 000, i tråd med arveavkallet av 23. november 2016.
I søknad mottatt av Stiftelsestilsynet 29. januar 2021, ba advokat Os om Stiftelsestilsynets samtykke til en fast månedlig utbetaling av beslagsfrie midler, samt samtykke til utbetaling til F, og dekning av advokatutgifter. I vedtak av 26. mai 2021, innvilget Stiftelsestilsynet søknad om fast månedlig utbetaling på kr. 10 000 av arven på kr. 10 000 000 som på dette tidspunktet var utbetalt til A. Stiftelsestilsynet uttalte videre at reglene om båndleggelse av arv etter dekningsloven §§ 3-5 og 3-7, bare gjelder for midler som er mottatt og utbetalt som arv, og at omdanningsreglene ikke «er ment å kunne anvendes på spørsmål om hva en person kan motta som arv». Stiftelsestilsynets samtykke til å avslå arv til fordel for F var dermed ikke nødvendig, og denne delen av søknaden ble derfor avvist.
Stiftelsestilsynet har senere i vedtak 10. desember 2021, etter søknad fra A, oppnevnt Advokat Elsa Gil som tillitsmann for midlene A har mottatt som arv ved forhåndsutlodningen 18. november 2020.
I desember 2021 ble bostyrer gjort oppmerksom på at A og D motsatte seg avslutning av boet, og at A ville fremme krav om at de erklæringer og avtaler om avkall på arv som han hadde undertegnet må anses bortfalt eller vil bli krevd tilsidesatt som ugyldige. Bostyrer ga A frist til 6. mai 2022 for å reise skiftetvist med krav om at erklæring avgitt 23. november 2020 og avtale inngått 3. desember 2019 skal settes til side helt eller delvis.
Innledende prosesskriv ble inngitt 6. mai 2022. Retten besluttet 28. juni 2022 at tvisten skal behandles ved allmennprosess, jf. arveloven § 173. Hovedforhandling ble avholdt 24. og 25. november 2022. Det ble foretatt slik bevisførsel som fremgår av rettsboken.
A gjør prinsipalt gjeldende at alle avtaler om arv inngått mellom A og B, dvs Erklæring om frafall av falt arv etter arvelovens § 74 datert 23. november 2016, avtale om arv av 3. desember 2019, og erklæring om frafall av arv etter arveloven § 74 mv. datert 21. august 2020 punkt 1 skal settes til side som ugyldige.
A anfører at B har utnyttet As forstandssvakhet, uerfarenhet og avhengighetsforhold til B, og at A ikke forsto eller fullt ut hadde evne til å vurdere de faktiske omstendighetene og konsekvensene av å inngå avtalene, jf. avtaleloven § 31 og ulovfestede regler om sinnslidelse som ugyldighetsgrunn. Videre anføres det at B har opptrådt illojalt og utsatt A for utilbørlig påvirkning, og at avtalene er ugyldig også etter det ulovfestede kravet om lojalitet i kontraktsforhold.
En totalvurdering av saken gjør det klart urimelig å gjøre erklæringene/avtalene gjeldende, jf. avtaleloven § 36. I tillegg til de spesielle omstendighetene som forelå på avtaletidspunktene, blant annet As diagnose og situasjon etter farens dødsfall, samt hans avhengighetsforhold, tillit og lojalitet til B, er innholdet i avtalene så inngripende overfor A og gir en så stor skjevfordeling av farsarven at det er urimelig å gjøre dem gjeldende. Videre tilsier i seg selv utviklingen i saken og endringene i avtalene underveis i prosessen at erklæringene/avtalene er urimelige.
A gjør gjeldende at avkallet er ugyldig etter avtalelovens § 31. A har diagnosen lettere psykisk utviklingshemmet. Selv om han er vurdert samtykkekompetent, anføres det at hans sinnstilstand ikke tillot han å forstå eller vurdere de faktiske omstendighetene i en så kompleks sak. Han forsto ikke fullt ut sine ulike handlingsalternativer eller konsekvensene av å inngå avtalene.
A ga avkall på arv fordi han ble fortalt at dette var farens vilje. A ble imidlertid ikke gjort oppmerksom på øvrige notater som tilsa noe annet om avdødes vilje og at det således i det minste kunne være tvil om hva avdøde ønsket. Avkallet er således avgitt basert på uriktige forutsetninger.
B var vel kjent med sin brors diagnose. B var også kjent med at det ikke forelå et formriktig testament, at det forelå flere notater etter avdøde om arvefordeling og at farsarven dermed etter arveloven skulle fordeles med 1/3 til hver av livsarvingene.
A ble også fortalt at det var farens vilje at B skulle drive farens livsverk, eiendomsselskapet [virksomhet] AS, videre. Han ga derfor avkall i den tro at B skulle drive eiendomsselskapet videre, til fordel også for A, og på den måten sikre A inntekter i fremtiden. Under bobehandlingen blir imidlertid alle eiendommer i selskapet solgt, og forutsetningene for avkallet er derfor ikke lenger tilstede.
Det anføres at B har utnyttet As avhengighetsforhold til ham og hans manglende erfaring. B har opptrådt illojalt og utsatt A for utilbørlig påvirkning. En slik illojal opptreden ovenfor sin bror er ugyldig også etter det ulovfestede kravet om lojalitet i kontraktsforhold.
Avkallet ville i tillegg vært ugyldig etter den ulovfestede læren om sinnslidelse som ugyldighetsgrunn. I det korte og intensive tidsrommet etter farens død og frem til avkallet ble gitt, hadde A ekstra behov for vern. Avkallet ble gitt mens A var sterkt preget av farens død. A var innlagt på sykehus i 14 dager etter farens dødsfall fordi han var psykisk ustabil. Han ble utskrevet 21. oktober, og frafallet ble undertegnet bare en måned senere. B var vel kjent med omstendighetene.
Videre anfører A at avkallet er ugyldig etter avtaleloven § 33. B var vel kjent med sin brors diagnose og at han var psykisk ustabil etter farens dødsfall. Det var B med bistand fra sine rådgivere som tok initiativ til avkallet. Det anføres videre at A ikke var klar over størrelsen på boet og dermed de fulle konsekvenser av avkallet. B på sin side har vært fullt klar over verdiene i boet. B burde også selv ha sørget for at As interesser ikke ble ivaretatt av samme advokat som ham selv når det foreligger en så sterk interessemotsetning mellom brødrene i saken og når de oppsatte erklæringene/avtalene gir en så stor skjevfordeling av arven.
Det anføres prinsipalt at 2019-avtalen må settes til side i sin helhet som følge av at A ikke kan anses bundet av avkallet i 2016. Dersom avkallet i 2016 anses ugyldig vil det være en bristende forutsetning for 2019-avtalen som i sin helhet også må kjennes ugyldig. Det anføres i alle tilfelle at 2019-avtalen må anses å oppheve avkallet på arv gitt i 2016, og at 2019-avtalen lider av tilsvarende tilblivelsesmangler som avkallet i 2016 og derfor i sin helhet må settes til side som ugyldig, jf. avtaleloven § 31 og § 33.
Avtalene må sees i sammenheng slik at det samlede resultatet strider mot redelighet og god tro og vil være urimelig å gjøre gjeldende, jf. avtaleloven § 33 og § 36.
A gjør gjeldende at utbetalingen av kr 500.000 i henhold til punkt 1 i erklæringen har skjedd til B, og at det er B som er den reelt berettigede etter avtalen/avkallet, ikke F. At A undertegner på dette avkallet viser at A gjorde som B sa og at B utnyttet As forstandssvakhet, uerfarenhet og avhengighetsforhold til B, jf. avtaleloven § 31. Utbetalingen er videre basert på uriktige forutsetninger og er klart uredelig, jf. avtaleloven § 33.
B påtok seg en fordring i boet mot F på kr 876.821. Han har videre anført at han ønsket å tilgodese F med kr 1.000.000 i henhold til viljeserklæringen. Han gjorde så fordringen gjeldende overfor F og utbetalte kr 123.000 til F 23.12.2020. A var ikke klar over boets fordring mot F.
As avkall av 21. august 2020 sier ingenting om boets fordring mot F eller at fordringen skulle komme til fradrag i utbetalingen av kr 1.000.000. Det står tvert imot eksplisitt at As utbetaling av kr 500.000 skal tilsvare det beløpet hun mottar fra B, og at det er en «forutsetning for min disposisjon at hun faktisk mottar kr. 500.000 fra B».
Subsidiært, for det tilfellet at As avkall på all arv utover kr 10.000.000 ikke anses ugyldig, må de betingelser og vilkår som er påheftet gaven i 2019-avtalen settes til side som ugyldig.
Båndleggelser og betingelser på verdiene som tilfaller A må settes til side eller lempes. Vilkårene i punkt 2 b 1, punkt c, punkt d, punkt e og f må settes til side, jf. avtaleloven § 33 og § 36. A inngikk 2019-avtalen basert på en premiss om at han var bundet av 2016-avkallet og at han fikk høre at han ikke ville motta noe mer hvis han ikke gikk med på denne avtalen. Vilkårene følger ikke av «viljeserklæringen» og legger urimelig strenge og tyngende begrensninger på verdiene som tilkjennes A.
For det tilfellet at retten ikke setter til side tillitsmannsordningen i sin helhet, anføres det at vilkåret om at advokat Thomas Os skal være tillitsmann er ugyldig.
Beløpet på kr 500.000 som er utbetalt B fra As utloddede beløp på kr 10.000.000 må i alle tilfelle settes til side som ugyldig og tilbakeføres A. Subsidiært har B misligholdt avtalen av 21. august 2020 med A slik at A kan heve avtalen og har krav på å få tilbakebetalt beløpet.
A har nedlagt slik påstand:
Subsidiært:Avtale om arv mellom A og B av 3. desember 2019 og Erklæring om frafall av arv etter arveloven § 74 mv. datert 21. august 2020 er delvis ugyldige eller settes delvis til side.
B gjør gjeldende at ingen av de erklæringer som er avgitt, og de avtaler som er inngått, er ugyldige. Det er ikke ført bevis for at saksøkte på noe tidspunkt har misbrukt tilliten til saksøker, «ført [saksøker] bak lyset» eller utsatt saksøker «for en kampanje om å gi avkall på arv» slik det er anført av saksøker. Saksøkers mange påstander om utnyttelse, kampanje o.l. stempler saksøkte som uhederlig. Det gjelder derfor et skjerpet beviskrav for at saksøkers syn på faktum kan legges til grunn.
Det er ubestridt at avdødes viljeserklæring ikke utgjør et formriktig testament. Partene står imidlertid fritt til å bestemme om de vil respektere avdødes viljeserklæring. Dette ble gjort av saksøker i erklæring av 23. november 2016. Det bestrides at arveavkallet av 23. november 2016 skal settes helt eller delvis til side som ugyldig, jf. avtaleloven §§ 36, 33 og 31. Læren om bristende forutsetninger og utnyttelse av sinnslidelse kan heller ikke føre frem.
I tiden etter arveavkallet, ga saksøker uttrykk for misnøye overfor saksøkte. Avtalen av 3. desember 2019 ble til gjennom et kompromiss mellom saksøker og saksøkte. Hensikten var å unngå å havne i en skiftetvist. Det er derfor uten betydning om erklæringen av 23. november 2016 er ugyldig eller ikke.
Det skal mye til for å fastslå ugyldighet iht. norsk rett. Det må enda mer til for å fastslå ugyldighet av en forliksavtale som hadde til hensikt å unngå skiftetvist. Avtalen ble satt opp med profesjonell bistand, og ble senest bekreftet av A i erklæring 16. november 2020. Det kan derfor ikke foreligge noe ugyldighet iht. 2019-avtalen.
Det bestrides at en eventuell ugyldighet ved erklæring av 23. november 2016 innebærer ugyldighet av avtalen av 3. desember 2019. Dersom det forelå ugyldighetsgrunner i 2016, er disse blitt reparert ved etterfølgende aksept.
Videre er det ikke grunnlag for noe tilbakebetalingskrav mot saksøkte som følge av erklæring av 21. august 2020. Skriftlig dokumentasjon viser at saksøker ønsket å utbetale kr. 500.000,– til F, og at saksøker var klar over boets fordring mot henne.
B har nedlagt slik påstand:
A anfører at hans sinnstilstand ikke tillot han å forstå eller vurdere de faktiske omstendighetene i en så kompleks sak.
Det er ikke bestridt at A har diagnosen lettere psykisk utviklingshemmet, men at han er samtykkekompetent. Det er ikke fremlagt nærmere dokumentasjon for As diagnose, og retten må basere vurderingen på andre opplysninger i saken som kan belyse hvilken forståelse A hadde om innholdet og konsekvensene av avtalen og hvilke handlingsalternativer han hadde.
Retten vil bemerke at bostyrer den 28. november 2016 søkte Fylkesmannen om oppnevnelse av verge for A, og at A ble fratatt den rettslige handleevnen.
Det følger av vergemålsloven § 20 annet ledd at «Den som settes under vergemål, skal skriftlig samtykke i opprettelsen av vergemålet, vergemålets omfang og hvem som skal være verge, med mindre han eller hun ikke er i stand til å forstå hva et samtykke innebærer. Det kreves ikke samtykke hvis vergemålet omfatter fratakelse av den rettslige handleevnen».
Det følger av vergemålsloven § 22, jf § 20 at en person som på grunn av psykisk utviklingshemming ikke er i stand til å ivareta sine interesser, kan fratas den rettslige handleevnen i økonomiske forhold hvis dette er nødvendig for å hindre at han eller hun utsetter sin formue eller andre økonomiske interesser for fare for å bli vesentlig forringet, eller han eller hun blir utnyttet økonomisk på en utilbørlig måte. Vergemål med fratakelse av den rettslige handleevnen besluttes av tingretten, men statsforvalteren er gitt kompetanse til å reise sak for tingretten.
Fylkesmannen kom i vedtak 17. februar 2017 til at vilkårene for å oppnevne verge A ikke var oppfylt. Fylkesmannen viser til at A var samtykkekompetent, og at han ikke har samtykket til opprettelse av vergemål. Fylkesmannen har dermed lagt til grunn at A var i stand til å forstå hva et samtykke til vergemål i denne saken innebar.
Fylkesmannen har heller ikke funnet grunn til å reise sak for å frata A sin rettslige handleevne i økonomiske forhold generelt, eller begrenset til bestemte eiendeler eller disposisjoner, for å hindre at han utsetter sin formue eller andre økonomiske interesser for fare for å bli vesentlig forringet, eller han blir utnyttet økonomisk på en utilbørlig måte.
Fylkesmannen har under behandlingen av søknaden innhentet nærmere opplysninger om As situasjon, blant annet en legeerklæring datert 24. januar 2017. Legeerklæringen er provosert fremlagt i saken, men A har ikke ønsket å legge den frem.
Retten bemerker at bostyrers søknad om vergemål var konkret begrunnet i As evne til å kunne vurdere sine egne rettigheter i forbindelse med arveoppgjøret. Bostyrer redegjorde i søknaden blant annet for de erklæringen om frafall av arv av 2016, mulig interessemotsetning mellom A og B, og at partene var representert ved samme advokat. Dette var dermed forhold som var kjent for Fylkesmannen.
Fylkesmannens vedtak er også i tråd med øvrige opplysninger i saken.
Advokat Os forklarte i retten at han hadde et møte med A og B den 14. november 2016. I forkant av møtet, den 11. november 2016, hadde advokat Os en telefonsamtale med As psykolog G. Os forklarte at det umiddelbart etter telefonsamtalen ble laget et notat fra samtalen. Notatet ble lest opp av advokat Os under hans vitneforklaring i retten i retten. Av notatet fremgår det blant annet at G opplyste at As tilstand var slik at han sannsynligvis ikke ville få oppnevnt verge uten at han samtykket. Dette er i tråd med fylkesmannens vurdering.
Videre fremgår det av advokat Os’ notater fra møtet med A og B den 14. november 2016 at As forventning var å arve 1/3 av verdiene. A resonnerte seg frem til at dersom verdiene i boet var 100 millioner, ville hans arv være 10% hvis viljeserklæringen ble lagt til grunn. Dette ønsket han å akseptere.
Notatet fra møtet ble lest opp under advokat Os sin vitneforklaring i retten. Notatet ble ifølge Os utarbeidet kort tid etter møtet, og gir en tidsnær dokumentasjon på As uttalelser i møtet. Etter rettens syn er det ikke grunn til å tvile på at notatet korrekt gjengir As uttalelser i møtet. Notatet gir etter rettens syn uttrykk for at A hadde et reflektert forhold til verdiene i boet og konsekvensene ved å undertegne på erklæringen i 2016.
Retten har imidlertid merket seg at bostyrer, i søknaden om oppnevnelse av verge, opplyste at A «fremstår som umoden og med liten forståelse for økonomi og forhold knyttet til arveoppgjøret etter faren». Bostyrer uttaler videre at «A fremstår med et godt utviklet vokabular og uttrykte sine ønsker på en relativt god måte», men at bostyrer var «svært usikker på om han har tilstrekkelig evne til å kunne vurdere sin situasjon i forbindelse med arveoppgjøret etter faren på en tilfredsstillende måte». Retten forstår det slik at uttalelsen baserer seg på bostyrers inntrykk i møtet, som var av begrenset varighet. Uttalelsen gir etter rettens syn ikke tilstrekkelige holdepunkter for at A ikke hadde evne til å ivareta sine interesser under arveoppgjøret.
Retten viser videre til at A selv forklarer at han i dag har god kontroll på sin økonomi, og at han ikke har behov for verge eller ekstra beskyttelse eller vern. Det fremgår blant annet av innledende prosesskriv at «A fremstår i dag klar og tydelig, både når det gjelder forståelsen for situasjonen, hva som har skjedd under bobehandlingen og hvordan han mener arveoppgjøret rettmessig skal foregå – både i henhold til arveloven og i henhold til forutsetninger/avtaler med B». Også D forklarte i retten at A i dag ikke er like lett å påvirke som da erklæringen av 2016 ble signert. Retten forstår det slik at As situasjon har blitt gradvis forbedret over tid siden 2016, og As situasjon hadde forbedret seg da avtalen ble inngått i 2019.
Retten legger videre til grunn at avtalen i 2019 kom i stand etter at A hadde tatt opp med B at han var misfornøyd med situasjonen. A forklarte i retten at forutsetningen for å gi avslag på deler av arven til fordel for B var at B skulle ha mulighet til å drive farens virksomhet videre, til fordel for både B og A. B forklarte i retten at han hadde som formål å drive virksomheten videre, men at dette ikke lot seg gjøre. Bostyrer bekreftet også i retten at B i utgangspunktet ønsket å drive virksomheten videre, men at han ikke hadde midler til å kjøpe ut D, og at de fleste eiendommene derfor ble solgt. Da A ble kjent med dette, tok han det opp med B, og påpekte at forutsetningene for avslaget til fordel for B i 2016 ikke lenger var tilstede. A varslet også muntlig at han ville gå til søksmål mot broren. Etter rettens syn underbygger As reaksjon da han ble kjent med at eiendommene var solgt av boet at han, både da erklæringen av 2016 ble signert og i forbindelse med inngåelsen av avtalen i 2019, var i stand til å vurdere de faktiske omstendighetene og betydningene av sine valg.
Etter rettens syn er det ikke andre holdepunkter for at A ikke fullt ut forsto sine ulike handlingsalternativer eller konsekvensene av å inngå avtalen. Retten viser til at avtalen ble satt opp av advokat Os etter forslag fra E.
A har anført at han ikke leste avtalen og at han ikke forsto hva det innebar at gaven skulle underlegges beslagsforbud, og at advokat Ås skulle være tillitsmann. Retten bemerker at advokat Os på dette tidspunktet allerede var oppnevnt som tillitsmann for utbetalingen av As arv på 10 millioner kroner i henhold til erklæringen i 2016. Retten forstår det slik at søknaden ble inngitt av advokat Os på vegne av A, og at han var kjent med vedtaket. Det er etter rettens syn ikke holdepunkter for at A ikke forsto hva avtalen innebar.
A forklarte også i retten at han i møte med E og advokat Os ble forklart at tillitsmannen som skulle administrere pengene skulle gi A nok penger til at han kunne ha en OK levestandard. Han ble forklart at han ikke skulle mangle penger, men at han ikke skulle få så mye at han levde «i sus og dus». A forklarte videre at han stilte spørsmål om hvordan det ville bli med ferier, da han har en stor interesse for å reise på cruise. A forklarte i retten at han fikk opplyst at det ville være mulighet til å reise på ferie, men kanskje begrenset til ett cruise i året. Han fikk også opplyst at han på sikt kanskje kunne kjøpe seg en leilighet.
Også den etterfølgende korrespondansen taler etter rettens syn for at A var innforstått med konsekvensene av at det var oppnevnt en tillitsmann for midlene. A skriver i e-post til advokat Os 10. desember 2020 at de har gått gjennom tillitsmannsordningen med E, og at ordningen er ok, men at A var misfornøyd med at han ikke mottok noen utbetalinger av arven. Dette er senere endret ved at Stiftelsestilsynet samtykket til en månedlig utbetaling på 10 000 kroner i måneden. I tillegg har A investert deler av midlene i huset han bor i nå.
A har senere i e-post 5. august 2021 gitt uttrykk for at han har en god dialog med advokat Os og at han er fornøyd med månedlig utbetaling på 10 000 kr.
Retten har etter dette kommet til at det ikke er sannsynliggjort at As helsetilstand medførte at han ikke var i stand til å sette seg inn i avtalen, eller at han faktisk ikke forsto konsekvensene av avtalen eller sine handlingsalternativer.
A gjør gjeldende at B har utsatt A for utilbørlig påvirkning og opptrådt illojalt i forbindelse med arvefrafallet i 2016 og inngåelsen av avtalen i 2019. Anførslene er i liten grad nærmere spesifisert eller underbygget av bevisførselen i saken. Retten forstår det imidlertid slik at anførselen bygger på at B burde sørget for at A hadde egen advokat, og at B har tilbakeholdt opplysninger og gitt A uriktige opplysninger blant annet om arvens størrelse og om farens ønsker. A anfører videre at han har blitt utsatt for et press fra B, E, advokat Os og As primærkontakt i tiltaket han bodde i, og at disse etter det retten forstår skal ha samarbeidet for å få A til å signere på disposisjoner til fordel for B.
Etter rettens syn er det ikke sannsynliggjort at B har utsatt A for press eller utilbørlig påvirkning i forbindelse med inngåelsen av avtalen i 2019. Retten viser til at det var E som foreslo for partene å engasjere advokat Os i forbindelse med arveoppgjøret. det var også E som tok initiativ til at partene skulle inngå en avtale i 2019, etter at A hadde gitt uttrykk for at han var misfornøyd med situasjonen og muntlig varslet søksmål mot B.
Etter bevisførselen i saken er det etter rettens syn ikke holdepunkter for at E har opptrådt på Bs vegne eller utsatt A for et press til å inngå avtale eller signere på erklæringer i strid med As interesser. E forklarte i retten at han vokste opp i samme gate som C, og at de har kjent hverandre siden de var barn. E var også fadder for A og B. Han forklarte videre at han ikke hadde mye kontakt med partene før C døde, men at han følte det naturlig å engasjere seg etter at C døde. E hjalp blant annet A ved å betale kredittkortgjeld han hadde opparbeidet seg, og bisto med at A fikk en kredittsperre slik at han ikke skulle ta opp ny kredittkortgjeld. E har videre lånt A penger til en mopedbil. Retten kan ikke se at E har hatt noen egeninteresse i saken eller for øvrig noen interesse i at den ene av brødrene skulle tilgodeses på bekostning av den andre.
Retten kan heller ikke se at det er holdepunkter for at advokat Os har utøvet et press mot A. Det var E som anbefalte partene å kontakte advokat Os i forbindelse med skifteoppgjøret. Advokat Os har tidligere utført enkelte advokatoppdrag for E, og har kontor i samme bygg som E bor. Advokat Os forklarte at han ikke kjente C eller noen av partene i saken før han ble engasjert av B og A.
Advokat Os forklarte videre i retten at han i forbindelse med avtalen i 2019 ga beskjed om at han ikke kunne engasjere seg i en uenighet mellom partene, og at hans oppdrag var å sette opp en avtale basert på enigheten mellom partene. Retten forstår det slik at advokat Os fikk i oppdrag å formalisere avtalen fremforhandlet av E, og at han ikke har hatt noen selvstendig innflytelse eller påvirkning på innholdet. Retten kan dermed heller ikke se at det forhold at partene har vært representert ved samme advokat i dette tilfellet gjør det uredelig å gjøre avtalen gjeldende.
Retten kan heller ikke se at det er holdepunkter for at As primærkontakt har utøvet press mot A. Retten forstår det slik at primærkontakten hadde et nært forhold til A, og kan ikke se hvilken interesse han skulle ha i å presse A til å inngå avtaler eller disposisjoner i strid med hans interesser.
Retten kan heller ikke se at det er sannsynliggjort andre forhold som tilsier at B eller andre har utøvet et press mot A.
Det fremgår heller ikke av korrespondansen i tiden etter at avtalen ble inngått at A følte seg utsatt for press da avtalen ble inngått. A ga senest i e-post til E 5. august 2021 uttrykk for at han hadde «en god dialog med min advokat thomas os». A opplyste videre at pengene som ble utbetal fra advokat Os som tillitsmann ble satt inn på en egen konto, slik at ha visste når han brukte av midler som var arv etter faren, og skriver at «det er det som fungerer for meg».
A gjør videre gjeldende at B har gitt uriktige opplysninger eller holdt tilbake opplysninger om verdiene i boet og om at det fantes andre dokumenter enn viljeserklæringen som gir uttrykk for at faren ønsket at arven skulle fordeles likt mellom de tre søsknene.
Advokat Os forklarte i retten, under henvisning til notatene fra møtet med A og B 14. november 2016, at A ble gjort kjent med viljeserklæringen, og at han ble gjort oppmerksom på at skrivet ikke følger formkravene til testament. Advokat Os forklarte videre at A resonnerte seg frem til at dersom verdiene i boet var 100 millioner, ville hans arv være 10 % hvis viljeserklæringen ble lagt til grunn. Dette ønsket han å akseptere. Bostyrer har opplyst at A i møtet 23. november 2016 forklarte at han hadde undersøkt farens ligning og mente at dødsboets verdier var i størrelsesorden 50 millioner kroner. Retten bemerker at bostyrer i søknad om oppnevnelse av verge anslo verdiene i boet til ca. 50-150 millioner kroner. As beregninger er dermed innenfor bostyrers anslag på dette tidspunktet. Det er ikke holdepunkter for at B hadde andre opplysninger om boets verdi på dette tidspunktet.
B forklarte imidlertid i retten at han ikke fortalte A om det kypriotiske testamentet eller andre notater faren skrev om arv. Retten bemerker at de øvrige håndskrevne notatene utover notatet omtalt som viljeserklæringen fremstår som langt mer ufullstendige og foreløpige notater enn viljeserklæringen. Viljeserklæringen er formulert som et brev til B, datert og signert, og påført er erklæring hvor det fremgår at «Jeg bevitner at jeg har skrevet dette i min fulle bevissthet». Retten bemerker videre at de øvrige notatene ikke ble holdt skjult, men overlevert til bostyrer. A har dermed hatt mulighet til å gjøre seg kjent med dokumentene.
Etter rettens syn er det uansett ikke avgjørende om A var kjent med øvrige dokumenter. A opplyser selv at avtalen fra 2019 gir han «i det vesentlige sin rettmessige andel av arven etter sin far», men at arven er underlagt beslagsforbud med advokat Os som tillitsmann. Retten forstår det slik at det først og fremst er restriksjonene på bruken av midlene A ønsker å få satt til side.
Retten bemerker at det også av de håndskrevne notatene fremgår at C hadde tanker om å pålegge restriksjoner på arven til A. Av notatet fremgår det blant annet «[kallenavn] – fond/formynderi/legat? Fordeling over tid». [kallenavn] var kallenavnet på A. Notatene underbygger at C var opptatt at å sikre arven til A mot å bli forbrukt eller på annen måte gå tapt. Retten kan ikke se at B skulle ha noen interesse i å holde dokumentene skjult, eller at det var illojalt ikke å opplyse om dette til A.
Retten har etter dette kommet til at det ikke er sannsynliggjort at B har opptrådt illojalt eller utsatt A for utilbørlig påvirkning i forbindelse med inngåelsen av avtalen i 2019.
A gjør videre gjeldende at avtalen av 2019 bygger på uriktige forutsetninger. A anfører at avtalen må ses i sammenheng med erklæringen om avslag på arv av 2016, og at dersom avslaget i 2016 anses ugyldig, vil det være en bristende forutsetning for 2019-avtalen som i sin helhet også må kjennes ugyldig.
Retten er ikke enig i at det var en forutsetning for avtalen i 2019 at erklæringen om frafall av arv fra 2016 var gyldig. Avtalen av 2019 kom i stand som en minnelig løsning etter at A tok opp med B at han følte seg lurt i forbindelse med avkallet som ble gitt i 2016, og hadde varslet søksmål om gyldigheten av erklæringen av 2016. Retten legger etter dette til grunn at As forutsetning for inngåelsen av avtalen i 2019 var at erklæringen av 2016 var ugyldig.
Retten forstår det slik at bakgrunnen for at A følte seg lurt først og fremst var at eiendommene i farens virksomhet var solgt under bobehandlingen, og at virksomheten dermed ikke ville bli drevet videre til fordel også for A. De øvrige anførslene om ugyldighet var etter det retten forstår ikke et tema i forbindelse med inngåelsen av avtalen i 2019. Dette er imidlertid i det vesentlige forhold som må ha vært kjent for A også i 2019.
Formålet med avtalen i 2019 var å unngå rettstvist om frafallet av 2016. Etter rettens syn skal det i et slikt tilfelle mye til for at det anses å stride mot redelighet eller god tro å gjøre gjeldende avtalen dersom det senere skulle vise seg at frafallet av 2016 var ugyldig. B har hele tiden, også under denne saken, fastholdt at frafallet av 2016 var gyldig, og retten kan ikke se at B har handlet i strid med egne oppfatninger om erklæringens gyldighet eller at han på annen måte har opptrådt uredelig da han inngikk avtalen.
Retten har etter dette kommet til at det ikke er sannsynliggjort omstendigheter som gjør at det vil stride mot redelighet og god tro å gjøre avtalen gjeldende, jf. avtaleloven § 33. Det er etter rettens syn heller ikke sannsynliggjort at avtalen er ugyldig etter avtaleloven § 31 eller ulovfestede regler om illojalitet eller sinnslidelse som ugyldighetsgrunn.
Retten kan heller ikke se at det vil virke urimelig eller være i strid med god forretningsskikk å gjøre avtalen gjeldende, jf. avtaleloven § 36. Det følger av bestemmelsens annet ledd at retten ved avgjørelsen skal ta hensyn ikke bare til avtalens innhold, partenes stilling og forholdene ved avtalens inngåelse, men også til senere inntrådte forhold og omstendighetene for øvrig. Når det gjelder forholdene ved avtalens innhold og partenes stilling, viser retten til redegjørelsen ovenfor.
Avtalen innebærer etter sin ordlyd at A mottar en betydelig gave fra B, med forbehold om beslagsforbud etter dekningsloven kapittel 3. Isolert sett innebærer avtalen dermed en betydelig forbedring av As økonomiske stilling. Retten er imidlertid enig med A om at avtalen må ses i sammenheng med erklæringen om frafall av arv fra 2016 ved vurderingen av om avtalen etter sitt innhold vil virke urimelig å gjøre gjeldende.
I realiteten innebærer avtalen at A vil motta verdier under arveoppgjøret etter faren tilsvarende 1/3, med unntak av halvparten av verdien av [adresse1]. Selv om avtalen ikke fullt ut innebærer en likedeling av arven mellom A og B, er det etter rettens syn ikke urimelig å gjøre avtalen gjeldende. Retten viser til at A selv har gitt uttrykk for at avtalen gir han «i det vesentlige sin rettmessige andel av arven etter sin far».
Etter rettens syn er det heller ikke urimelig at det er etablert beslagsforbud for midlene A mottar etter avtalen. Formålet med beslagsforbudet er å sikre A. B har ingen egeninteresse forbeholdet om beslagsforbud utover å ivareta A, i tråd med sin oppfatning av farens vilje. Retten finner det sannsynliggjort at C var opptatt av at arven til A skulle sikres mot å bli forbrukt eller gå tapt på annen måte. Retten viser her til viljeserklæringen og øvrige håndskrevne notater fra C, og forklaringen fra E.
Advokat Os forklarte videre at han før møtet med A i 2016 hadde hatt en telefonsamtale med As psykolog, som uttalte at A ikke var i stand til å forvalte større pengebeløp. Retten viser videre til at A tidligere har fått hjelp fra E for å nedbetale kredittkortgjeld og etablere kredittsperre. Forklaringene underbygger at beslagsforbud ble opprettet for å ivareta As interesse.
Retten legger til grunn at As situasjon har endret seg i tiden etter 2016, men dette ble også uttrykkelig lagt til grunn ved avtalen av 2019. Det fremgår av avtalen at «A har hatt en positiv utvikling under skifteoppgjørets gang» og at «hans tilbøyelighet til rus og uheldige disposisjoner har endret seg i positiv retning», men at A fortsatt vil ha behov for hjelp og oppfølging. Det er ikke fremlagt dokumentasjon som tilsier at As situasjon i dag er vesentlig endret siden avtalen ble inngått i 2019, slik at det i dag vil være urimelig å gjøre avtalen gjeldende.
A har også i tiden etter avtalen gitt uttrykk for at ordningen fungerte for han. Senest i e-post til E 5. august 2021 opplyste A at han etter to utbetalinger på 10 000 kroner, fortsatt hadde 18 584 kroner på konto, og uttalte at «jeg synes jeg forholder meg til avtalene og forslagene til thomas og at vi har en god dialog».
A ga imidlertid i sin partsforklaring uttrykk for at han var misfornøyd med at han kun fikk utbetalt kr. 10 000 i måneden av arven. Retten bemerker at utbetalingen på kr. 10 000 i måneden skjer fra de 10 millionene A så langt har mottatt ved forhåndsutlodning. A har i tillegg benyttet deler av utbetalingen til å kjøpe seg hus.
Etter utbetaling av beløpet A har rett på etter avtalen fra 2019, er det anslått at han totalt vil ha mottatt minimum 40 millioner kroner. Det er ikke fremlagt nærmere opplysninger om hvor store månedlige utbetalinger A vil motta av verdiene han har krav på etter 2019-avtalen, men retten legger til grunn at utbetalingene vil kunne bli høyere enn dagens utbetaling på kr. 10 000 i måneden.
Retten har etter dette kommet til at det vil virke urimelig eller være i strid med god forretningsskikk å gjøre avtalen gjeldende, jf. avtaleloven § 36.
A gjør gjeldende at punkt 1 i erklæringen av 21. august 2020 om frafall av arv med kr. 500 000 til fordel for F, er ugyldig. A gjør i det vesentlig gjeldende de samme innsigelser mot erklæringens tilblivelse som for avtalen av 2019, og retten viser til redegjørelsen ovenfor.
A gjør videre gjeldende at det var en forutsetning for avkallet at B overførte et tilsvarende beløp til F, slik at A og B sammen oppfylte farens ønske slik det kommer til uttrykk i viljeserklæringen fra C datert 5. august 2016. A gjør videre gjeldende at B ikke har oppfylt sin forpliktelse.
Retten finner det klart at B har overført verdier for totalt kr. 1 000 000 fra seg til F. B mottok, som del av sin arv under forhåndsutlodningen, en fordring boet hadde på F på kr. 876 821,64. Retten finner det sannsynliggjort at B har ettergitt eller motregnet fordringen i utbetaling av arv etter C. Ettergivelse av fordringen innebærer en overføring av verdier fra B til F tilsvarende 876 821,64. B har i tillegg overført kr. 123.000 til F. Retten forstår det slik at B har forskuttert utbetalingen til F på kr. 1 000 000, og at A har utbetalt kr. 500 000 til B for sin andel. Realiteten er at A og B har overført totalt kr. 500 000 hver til F.
Retten kan ikke se at det er avgjørende om Bs andel ble utbetalt ved ettergivelse eller motregning i fordringen mot F. B var ikke forpliktet til å motta fordringen boet hadde mot F som del av sin arv. Han kunne i stedet fått verdiene i kontanter, og overlatt til boet å inndrive fordringen. Retten legger til grunn at årsaken til at B overtok fordringen, var at han ønsket å tilgodese F med et beløp som overstiger fordringen, og at det dermed var en praktisk måte å gjøre opp kravet på. Etter rettens syn er dette en praktisk og anerkjent måte å gjøre opp krav på, og retten kan ikke se at det er i strid med forutsetningene i erklæringen av 2021.
Retten har etter dette kommet til at erklæringen av 2021 om frafall av arv til fordel for F er gyldig, og at A ikke har noe krav på å få tilbakebetalt beløpet av B.
B har vunnet saken, og har som hovedregel krav på full erstatning for sine sakskostnader fra motparten, jf. tvisteloven § 20-2 første ledd. Av bestemmelsens tredje ledd følger det at motparten helt eller delvis kan fritas for erstatningsansvar hvis tungtveiende grunner gjør det rimelig. Ved vurderingen skal det særlig legges vekt på om det var god grunn til å få saken prøvd fordi den var tvilsom, og om den vinnende part kan bebreides at det kom til sak, eller om saken er av velferdsmessig betydning og styrkeforholdet partene imellom tilsier slikt fritak. Momentene angir ikke uttømmende hvilke forhold retten skal legge vekt på ved vurderingen av om A skal fritas for erstatningsansvaret.
Retten har etter en samlet vurdering kommet til at det i denne saken ikke foreligger tilstrekkelig tungtveiende grunner som gjør det rimelig å frita A for erstatningsansvaret. Retten har ved vurderingen lagt vekt på at saken gjelder arv etter partenes far, som er viktig for å sikre A trygge økonomiske rammer i lang tid. Retten har også lagt vekt på at det er en viss forskjell i styrkeforholdet mellom partene, men finner ikke at disse forholdene i denne saken utgjør tilstrekkelig tungtveiende grunner til å gjøre unntak fra hovedregelen om at parten som har vunnet saken har krav på full erstatning fra motparten. Retten kan heller ikke se at det foreligger andre grunner som gjør det rimelig å frita A for erstatningsansvaret.
B har fremmet krav om erstatning for sakskostnader med kr. 316 875, med tillegg av merverdiavgift på kr. 79 218,75, totalt. 396 093,75. Saksøker har ikke hatt innsigelser mot kravets størrelse. Retten bemerker at det i saken er fremmet en rekke rettslige og faktiske anførsler, som har nødvendiggjort en bred og forholdsvis omfattende forberedelse fra saksøktes side. Retten finner på denne bakgrunn at kostnadene har vært nødvendig, og tilkjennes fullt ut.
DOMSSLUTNING
A gjør gjeldende at erklæring om frafall av falt arv etter arvelovens § 74 datert 23. november 2016, avtale om arv av 3. desember 2019, og erklæring om frafall av arv etter arveloven § 74 mv. datert 21. august 2020 punkt 1 er ugyldige. Det følger av avtalen av 3. desember at «Tidligere avtaler mellom B og A om arv etter C anses med denne avtalen som bortfalt». Videre har partene uttrykkelig avtalt at «Arveavkallet som A har gitt 23.11.2016 fastholdes overfor boet. Arv fra C til A utgjør kr. 10 000 000,– som tidligere forutsatt». Retten vil derfor først ta stilling til om avtalen av 3. desember 2019 er ugyldig. Dersom avtalen er gyldig, vil det ikke være nødvendig for retten å ta stilling til erklæringen om erklæringen om avslag på arv av 23. november 2016 er ugyldig. Forhold ved inngåelsen av erklæringen av 2016 vil imidlertid kunne være et moment ved vurderingen av om den etterfølgende avtalen av 2019 er gyldig.
A anfører at avtalen er ugyldig både etter ulovfestede regler om sinnslidelse og illojalitet, og etter avtalelovens § 31, § 33 og § 36. Avtaleloven § 33 dekker forhold som omfattes av andre tilblivelsesmangler i avtalelovens §§ 28 flg., men går lengre, jf. Johan Giertsen, Avtaler, 4. utgave, Universitetsforlaget, 2021 s. 227. Retten vil derfor først ta stilling til om vilkårene i § 33 er oppfylt, herunder om det foreligger forhold som omfattes av § 31 og av ulovfestede ugyldighetsregler.
Spørsmålet blir etter dette om det på tidspunktet da avtalen ble inngått forelå omstendigheter som B burde kjenne til, og som innebærer at det vil stride mot redelighet eller god tro å gjøre avtalen gjeldende. Bestemmelsen regulerer ikke uttrykkelig hvilke omstendigheter som må foreligge for at det vil være i strid med redelighet å gjøre avtalen gjeldende, men det er i forarbeidene og juridisk teori lagt til grunn at det som utgangspunkt må dreie seg om konkrete faktiske forhold. Det sentrale vurderingstemaet etter bestemmelsen er om det ved avtalens tilblivelse forelå omstendigheter som vil medføre at det ville stride mot redelighet og god tro å gjøre viljeserklæringen gjeldende, jf. Hilde Hauge, note 1 til bestemmelsen i Karnov.
A har anført flere omstendigheter som etter hans syn gjør at det vil stride mot redelighet og god tro å gjøre avtalen gjeldende. A anfører at hans sinnstilstand ikke tillot han å forstå eller vurdere de faktiske omstendighetene i en så kompleks sak, at han ikke fullt forsto ut sine ulike handlingsalternativer eller konsekvensene av å inngå avtalene, at B har opptrådt illojalt og at B har utsatt A for utilbørlig påvirkning. A anfører blant annet at B burde sørget for at A hadde egen advokat, at A er utsatt for press både fra B, E, advokat Os og As primærkontakt da han bodde i [sted2], og at B har gitt uriktige opplysninger eller holdt tilbake opplysninger for A. Videre anfører A at avtalen av 2019 bygger på uriktige forutsetninger, og viser til at det var et premiss for inngåelse av avtalen i 2019 at erklæringen om frafall av arv av 2016 var gyldig. Retten vil nedenfor foreta en nærmere vurdering av de ulike omstendighetene.
A anfører at hans sinnstilstand ikke tillot han å forstå eller vurdere de faktiske omstendighetene i en så kompleks sak.
Det er ikke bestridt at A har diagnosen lettere psykisk utviklingshemmet, men at han er samtykkekompetent. Det er ikke fremlagt nærmere dokumentasjon for As diagnose, og retten må basere vurderingen på andre opplysninger i saken som kan belyse hvilken forståelse A hadde om innholdet og konsekvensene av avtalen og hvilke handlingsalternativer han hadde.
Retten vil bemerke at bostyrer den 28. november 2016 søkte Fylkesmannen om oppnevnelse av verge for A, og at A ble fratatt den rettslige handleevnen.
Det følger av vergemålsloven § 20 annet ledd at «Den som settes under vergemål, skal skriftlig samtykke i opprettelsen av vergemålet, vergemålets omfang og hvem som skal være verge, med mindre han eller hun ikke er i stand til å forstå hva et samtykke innebærer. Det kreves ikke samtykke hvis vergemålet omfatter fratakelse av den rettslige handleevnen».
Det følger av vergemålsloven § 22, jf § 20 at en person som på grunn av psykisk utviklingshemming ikke er i stand til å ivareta sine interesser, kan fratas den rettslige handleevnen i økonomiske forhold hvis dette er nødvendig for å hindre at han eller hun utsetter sin formue eller andre økonomiske interesser for fare for å bli vesentlig forringet, eller han eller hun blir utnyttet økonomisk på en utilbørlig måte. Vergemål med fratakelse av den rettslige handleevnen besluttes av tingretten, men statsforvalteren er gitt kompetanse til å reise sak for tingretten.
Fylkesmannen kom i vedtak 17. februar 2017 til at vilkårene for å oppnevne verge A ikke var oppfylt. Fylkesmannen viser til at A var samtykkekompetent, og at han ikke har samtykket til opprettelse av vergemål. Fylkesmannen har dermed lagt til grunn at A var i stand til å forstå hva et samtykke til vergemål i denne saken innebar.
Fylkesmannen har heller ikke funnet grunn til å reise sak for å frata A sin rettslige handleevne i økonomiske forhold generelt, eller begrenset til bestemte eiendeler eller disposisjoner, for å hindre at han utsetter sin formue eller andre økonomiske interesser for fare for å bli vesentlig forringet, eller han blir utnyttet økonomisk på en utilbørlig måte.
Fylkesmannen har under behandlingen av søknaden innhentet nærmere opplysninger om As situasjon, blant annet en legeerklæring datert 24. januar 2017. Legeerklæringen er provosert fremlagt i saken, men A har ikke ønsket å legge den frem.
Retten bemerker at bostyrers søknad om vergemål var konkret begrunnet i As evne til å kunne vurdere sine egne rettigheter i forbindelse med arveoppgjøret. Bostyrer redegjorde i søknaden blant annet for de erklæringen om frafall av arv av 2016, mulig interessemotsetning mellom A og B, og at partene var representert ved samme advokat. Dette var dermed forhold som var kjent for Fylkesmannen.
Fylkesmannens vedtak er også i tråd med øvrige opplysninger i saken.
Advokat Os forklarte i retten at han hadde et møte med A og B den 14. november 2016. I forkant av møtet, den 11. november 2016, hadde advokat Os en telefonsamtale med As psykolog G. Os forklarte at det umiddelbart etter telefonsamtalen ble laget et notat fra samtalen. Notatet ble lest opp av advokat Os under hans vitneforklaring i retten i retten. Av notatet fremgår det blant annet at G opplyste at As tilstand var slik at han sannsynligvis ikke ville få oppnevnt verge uten at han samtykket. Dette er i tråd med fylkesmannens vurdering.
Videre fremgår det av advokat Os’ notater fra møtet med A og B den 14. november 2016 at As forventning var å arve 1/3 av verdiene. A resonnerte seg frem til at dersom verdiene i boet var 100 millioner, ville hans arv være 10% hvis viljeserklæringen ble lagt til grunn. Dette ønsket han å akseptere.
Notatet fra møtet ble lest opp under advokat Os sin vitneforklaring i retten. Notatet ble ifølge Os utarbeidet kort tid etter møtet, og gir en tidsnær dokumentasjon på As uttalelser i møtet. Etter rettens syn er det ikke grunn til å tvile på at notatet korrekt gjengir As uttalelser i møtet. Notatet gir etter rettens syn uttrykk for at A hadde et reflektert forhold til verdiene i boet og konsekvensene ved å undertegne på erklæringen i 2016.
Retten har imidlertid merket seg at bostyrer, i søknaden om oppnevnelse av verge, opplyste at A «fremstår som umoden og med liten forståelse for økonomi og forhold knyttet til arveoppgjøret etter faren». Bostyrer uttaler videre at «A fremstår med et godt utviklet vokabular og uttrykte sine ønsker på en relativt god måte», men at bostyrer var «svært usikker på om han har tilstrekkelig evne til å kunne vurdere sin situasjon i forbindelse med arveoppgjøret etter faren på en tilfredsstillende måte». Retten forstår det slik at uttalelsen baserer seg på bostyrers inntrykk i møtet, som var av begrenset varighet. Uttalelsen gir etter rettens syn ikke tilstrekkelige holdepunkter for at A ikke hadde evne til å ivareta sine interesser under arveoppgjøret.
Retten viser videre til at A selv forklarer at han i dag har god kontroll på sin økonomi, og at han ikke har behov for verge eller ekstra beskyttelse eller vern. Det fremgår blant annet av innledende prosesskriv at «A fremstår i dag klar og tydelig, både når det gjelder forståelsen for situasjonen, hva som har skjedd under bobehandlingen og hvordan han mener arveoppgjøret rettmessig skal foregå – både i henhold til arveloven og i henhold til forutsetninger/avtaler med B». Også D forklarte i retten at A i dag ikke er like lett å påvirke som da erklæringen av 2016 ble signert. Retten forstår det slik at As situasjon har blitt gradvis forbedret over tid siden 2016, og As situasjon hadde forbedret seg da avtalen ble inngått i 2019.
Retten legger videre til grunn at avtalen i 2019 kom i stand etter at A hadde tatt opp med B at han var misfornøyd med situasjonen. A forklarte i retten at forutsetningen for å gi avslag på deler av arven til fordel for B var at B skulle ha mulighet til å drive farens virksomhet videre, til fordel for både B og A. B forklarte i retten at han hadde som formål å drive virksomheten videre, men at dette ikke lot seg gjøre. Bostyrer bekreftet også i retten at B i utgangspunktet ønsket å drive virksomheten videre, men at han ikke hadde midler til å kjøpe ut D, og at de fleste eiendommene derfor ble solgt. Da A ble kjent med dette, tok han det opp med B, og påpekte at forutsetningene for avslaget til fordel for B i 2016 ikke lenger var tilstede. A varslet også muntlig at han ville gå til søksmål mot broren. Etter rettens syn underbygger As reaksjon da han ble kjent med at eiendommene var solgt av boet at han, både da erklæringen av 2016 ble signert og i forbindelse med inngåelsen av avtalen i 2019, var i stand til å vurdere de faktiske omstendighetene og betydningene av sine valg.
Etter rettens syn er det ikke andre holdepunkter for at A ikke fullt ut forsto sine ulike handlingsalternativer eller konsekvensene av å inngå avtalen. Retten viser til at avtalen ble satt opp av advokat Os etter forslag fra E.
A har anført at han ikke leste avtalen og at han ikke forsto hva det innebar at gaven skulle underlegges beslagsforbud, og at advokat Ås skulle være tillitsmann. Retten bemerker at advokat Os på dette tidspunktet allerede var oppnevnt som tillitsmann for utbetalingen av As arv på 10 millioner kroner i henhold til erklæringen i 2016. Retten forstår det slik at søknaden ble inngitt av advokat Os på vegne av A, og at han var kjent med vedtaket. Det er etter rettens syn ikke holdepunkter for at A ikke forsto hva avtalen innebar.
A forklarte også i retten at han i møte med E og advokat Os ble forklart at tillitsmannen som skulle administrere pengene skulle gi A nok penger til at han kunne ha en OK levestandard. Han ble forklart at han ikke skulle mangle penger, men at han ikke skulle få så mye at han levde «i sus og dus». A forklarte videre at han stilte spørsmål om hvordan det ville bli med ferier, da han har en stor interesse for å reise på cruise. A forklarte i retten at han fikk opplyst at det ville være mulighet til å reise på ferie, men kanskje begrenset til ett cruise i året. Han fikk også opplyst at han på sikt kanskje kunne kjøpe seg en leilighet.
Også den etterfølgende korrespondansen taler etter rettens syn for at A var innforstått med konsekvensene av at det var oppnevnt en tillitsmann for midlene. A skriver i e-post til advokat Os 10. desember 2020 at de har gått gjennom tillitsmannsordningen med E, og at ordningen er ok, men at A var misfornøyd med at han ikke mottok noen utbetalinger av arven. Dette er senere endret ved at Stiftelsestilsynet samtykket til en månedlig utbetaling på 10 000 kroner i måneden. I tillegg har A investert deler av midlene i huset han bor i nå.
A har senere i e-post 5. august 2021 gitt uttrykk for at han har en god dialog med advokat Os og at han er fornøyd med månedlig utbetaling på 10 000 kr.
Retten har etter dette kommet til at det ikke er sannsynliggjort at As helsetilstand medførte at han ikke var i stand til å sette seg inn i avtalen, eller at han faktisk ikke forsto konsekvensene av avtalen eller sine handlingsalternativer.
A gjør gjeldende at B har utsatt A for utilbørlig påvirkning og opptrådt illojalt i forbindelse med arvefrafallet i 2016 og inngåelsen av avtalen i 2019. Anførslene er i liten grad nærmere spesifisert eller underbygget av bevisførselen i saken. Retten forstår det imidlertid slik at anførselen bygger på at B burde sørget for at A hadde egen advokat, og at B har tilbakeholdt opplysninger og gitt A uriktige opplysninger blant annet om arvens størrelse og om farens ønsker. A anfører videre at han har blitt utsatt for et press fra B, E, advokat Os og As primærkontakt i tiltaket han bodde i, og at disse etter det retten forstår skal ha samarbeidet for å få A til å signere på disposisjoner til fordel for B.
Etter rettens syn er det ikke sannsynliggjort at B har utsatt A for press eller utilbørlig påvirkning i forbindelse med inngåelsen av avtalen i 2019. Retten viser til at det var E som foreslo for partene å engasjere advokat Os i forbindelse med arveoppgjøret. det var også E som tok initiativ til at partene skulle inngå en avtale i 2019, etter at A hadde gitt uttrykk for at han var misfornøyd med situasjonen og muntlig varslet søksmål mot B.
Etter bevisførselen i saken er det etter rettens syn ikke holdepunkter for at E har opptrådt på Bs vegne eller utsatt A for et press til å inngå avtale eller signere på erklæringer i strid med As interesser. E forklarte i retten at han vokste opp i samme gate som C, og at de har kjent hverandre siden de var barn. E var også fadder for A og B. Han forklarte videre at han ikke hadde mye kontakt med partene før C døde, men at han følte det naturlig å engasjere seg etter at C døde. E hjalp blant annet A ved å betale kredittkortgjeld han hadde opparbeidet seg, og bisto med at A fikk en kredittsperre slik at han ikke skulle ta opp ny kredittkortgjeld. E har videre lånt A penger til en mopedbil. Retten kan ikke se at E har hatt noen egeninteresse i saken eller for øvrig noen interesse i at den ene av brødrene skulle tilgodeses på bekostning av den andre.
Retten kan heller ikke se at det er holdepunkter for at advokat Os har utøvet et press mot A. Det var E som anbefalte partene å kontakte advokat Os i forbindelse med skifteoppgjøret. Advokat Os har tidligere utført enkelte advokatoppdrag for E, og har kontor i samme bygg som E bor. Advokat Os forklarte at han ikke kjente C eller noen av partene i saken før han ble engasjert av B og A.
Advokat Os forklarte videre i retten at han i forbindelse med avtalen i 2019 ga beskjed om at han ikke kunne engasjere seg i en uenighet mellom partene, og at hans oppdrag var å sette opp en avtale basert på enigheten mellom partene. Retten forstår det slik at advokat Os fikk i oppdrag å formalisere avtalen fremforhandlet av E, og at han ikke har hatt noen selvstendig innflytelse eller påvirkning på innholdet. Retten kan dermed heller ikke se at det forhold at partene har vært representert ved samme advokat i dette tilfellet gjør det uredelig å gjøre avtalen gjeldende.
Retten kan heller ikke se at det er holdepunkter for at As primærkontakt har utøvet press mot A. Retten forstår det slik at primærkontakten hadde et nært forhold til A, og kan ikke se hvilken interesse han skulle ha i å presse A til å inngå avtaler eller disposisjoner i strid med hans interesser.
Retten kan heller ikke se at det er sannsynliggjort andre forhold som tilsier at B eller andre har utøvet et press mot A.
Det fremgår heller ikke av korrespondansen i tiden etter at avtalen ble inngått at A følte seg utsatt for press da avtalen ble inngått. A ga senest i e-post til E 5. august 2021 uttrykk for at han hadde «en god dialog med min advokat thomas os». A opplyste videre at pengene som ble utbetal fra advokat Os som tillitsmann ble satt inn på en egen konto, slik at ha visste når han brukte av midler som var arv etter faren, og skriver at «det er det som fungerer for meg».
A gjør videre gjeldende at B har gitt uriktige opplysninger eller holdt tilbake opplysninger om verdiene i boet og om at det fantes andre dokumenter enn viljeserklæringen som gir uttrykk for at faren ønsket at arven skulle fordeles likt mellom de tre søsknene.
Advokat Os forklarte i retten, under henvisning til notatene fra møtet med A og B 14. november 2016, at A ble gjort kjent med viljeserklæringen, og at han ble gjort oppmerksom på at skrivet ikke følger formkravene til testament. Advokat Os forklarte videre at A resonnerte seg frem til at dersom verdiene i boet var 100 millioner, ville hans arv være 10 % hvis viljeserklæringen ble lagt til grunn. Dette ønsket han å akseptere. Bostyrer har opplyst at A i møtet 23. november 2016 forklarte at han hadde undersøkt farens ligning og mente at dødsboets verdier var i størrelsesorden 50 millioner kroner. Retten bemerker at bostyrer i søknad om oppnevnelse av verge anslo verdiene i boet til ca. 50-150 millioner kroner. As beregninger er dermed innenfor bostyrers anslag på dette tidspunktet. Det er ikke holdepunkter for at B hadde andre opplysninger om boets verdi på dette tidspunktet.
B forklarte imidlertid i retten at han ikke fortalte A om det kypriotiske testamentet eller andre notater faren skrev om arv. Retten bemerker at de øvrige håndskrevne notatene utover notatet omtalt som viljeserklæringen fremstår som langt mer ufullstendige og foreløpige notater enn viljeserklæringen. Viljeserklæringen er formulert som et brev til B, datert og signert, og påført er erklæring hvor det fremgår at «Jeg bevitner at jeg har skrevet dette i min fulle bevissthet». Retten bemerker videre at de øvrige notatene ikke ble holdt skjult, men overlevert til bostyrer. A har dermed hatt mulighet til å gjøre seg kjent med dokumentene.
Etter rettens syn er det uansett ikke avgjørende om A var kjent med øvrige dokumenter. A opplyser selv at avtalen fra 2019 gir han «i det vesentlige sin rettmessige andel av arven etter sin far», men at arven er underlagt beslagsforbud med advokat Os som tillitsmann. Retten forstår det slik at det først og fremst er restriksjonene på bruken av midlene A ønsker å få satt til side.
Retten bemerker at det også av de håndskrevne notatene fremgår at C hadde tanker om å pålegge restriksjoner på arven til A. Av notatet fremgår det blant annet «[kallenavn] – fond/formynderi/legat? Fordeling over tid». [kallenavn] var kallenavnet på A. Notatene underbygger at C var opptatt at å sikre arven til A mot å bli forbrukt eller på annen måte gå tapt. Retten kan ikke se at B skulle ha noen interesse i å holde dokumentene skjult, eller at det var illojalt ikke å opplyse om dette til A.
Retten har etter dette kommet til at det ikke er sannsynliggjort at B har opptrådt illojalt eller utsatt A for utilbørlig påvirkning i forbindelse med inngåelsen av avtalen i 2019.
A gjør videre gjeldende at avtalen av 2019 bygger på uriktige forutsetninger. A anfører at avtalen må ses i sammenheng med erklæringen om avslag på arv av 2016, og at dersom avslaget i 2016 anses ugyldig, vil det være en bristende forutsetning for 2019-avtalen som i sin helhet også må kjennes ugyldig.
Retten er ikke enig i at det var en forutsetning for avtalen i 2019 at erklæringen om frafall av arv fra 2016 var gyldig. Avtalen av 2019 kom i stand som en minnelig løsning etter at A tok opp med B at han følte seg lurt i forbindelse med avkallet som ble gitt i 2016, og hadde varslet søksmål om gyldigheten av erklæringen av 2016. Retten legger etter dette til grunn at As forutsetning for inngåelsen av avtalen i 2019 var at erklæringen av 2016 var ugyldig.
Retten forstår det slik at bakgrunnen for at A følte seg lurt først og fremst var at eiendommene i farens virksomhet var solgt under bobehandlingen, og at virksomheten dermed ikke ville bli drevet videre til fordel også for A. De øvrige anførslene om ugyldighet var etter det retten forstår ikke et tema i forbindelse med inngåelsen av avtalen i 2019. Dette er imidlertid i det vesentlige forhold som må ha vært kjent for A også i 2019.
Formålet med avtalen i 2019 var å unngå rettstvist om frafallet av 2016. Etter rettens syn skal det i et slikt tilfelle mye til for at det anses å stride mot redelighet eller god tro å gjøre gjeldende avtalen dersom det senere skulle vise seg at frafallet av 2016 var ugyldig. B har hele tiden, også under denne saken, fastholdt at frafallet av 2016 var gyldig, og retten kan ikke se at B har handlet i strid med egne oppfatninger om erklæringens gyldighet eller at han på annen måte har opptrådt uredelig da han inngikk avtalen.
Retten har etter dette kommet til at det ikke er sannsynliggjort omstendigheter som gjør at det vil stride mot redelighet og god tro å gjøre avtalen gjeldende, jf. avtaleloven § 33. Det er etter rettens syn heller ikke sannsynliggjort at avtalen er ugyldig etter avtaleloven § 31 eller ulovfestede regler om illojalitet eller sinnslidelse som ugyldighetsgrunn.
Retten kan heller ikke se at det vil virke urimelig eller være i strid med god forretningsskikk å gjøre avtalen gjeldende, jf. avtaleloven § 36. Det følger av bestemmelsens annet ledd at retten ved avgjørelsen skal ta hensyn ikke bare til avtalens innhold, partenes stilling og forholdene ved avtalens inngåelse, men også til senere inntrådte forhold og omstendighetene for øvrig. Når det gjelder forholdene ved avtalens innhold og partenes stilling, viser retten til redegjørelsen ovenfor.
Avtalen innebærer etter sin ordlyd at A mottar en betydelig gave fra B, med forbehold om beslagsforbud etter dekningsloven kapittel 3. Isolert sett innebærer avtalen dermed en betydelig forbedring av As økonomiske stilling. Retten er imidlertid enig med A om at avtalen må ses i sammenheng med erklæringen om frafall av arv fra 2016 ved vurderingen av om avtalen etter sitt innhold vil virke urimelig å gjøre gjeldende.
I realiteten innebærer avtalen at A vil motta verdier under arveoppgjøret etter faren tilsvarende 1/3, med unntak av halvparten av verdien av [adresse1]. Selv om avtalen ikke fullt ut innebærer en likedeling av arven mellom A og B, er det etter rettens syn ikke urimelig å gjøre avtalen gjeldende. Retten viser til at A selv har gitt uttrykk for at avtalen gir han «i det vesentlige sin rettmessige andel av arven etter sin far».
Etter rettens syn er det heller ikke urimelig at det er etablert beslagsforbud for midlene A mottar etter avtalen. Formålet med beslagsforbudet er å sikre A. B har ingen egeninteresse forbeholdet om beslagsforbud utover å ivareta A, i tråd med sin oppfatning av farens vilje. Retten finner det sannsynliggjort at C var opptatt av at arven til A skulle sikres mot å bli forbrukt eller gå tapt på annen måte. Retten viser her til viljeserklæringen og øvrige håndskrevne notater fra C, og forklaringen fra E.
Advokat Os forklarte videre at han før møtet med A i 2016 hadde hatt en telefonsamtale med As psykolog, som uttalte at A ikke var i stand til å forvalte større pengebeløp. Retten viser videre til at A tidligere har fått hjelp fra E for å nedbetale kredittkortgjeld og etablere kredittsperre. Forklaringene underbygger at beslagsforbud ble opprettet for å ivareta As interesse.
Retten legger til grunn at As situasjon har endret seg i tiden etter 2016, men dette ble også uttrykkelig lagt til grunn ved avtalen av 2019. Det fremgår av avtalen at «A har hatt en positiv utvikling under skifteoppgjørets gang» og at «hans tilbøyelighet til rus og uheldige disposisjoner har endret seg i positiv retning», men at A fortsatt vil ha behov for hjelp og oppfølging. Det er ikke fremlagt dokumentasjon som tilsier at As situasjon i dag er vesentlig endret siden avtalen ble inngått i 2019, slik at det i dag vil være urimelig å gjøre avtalen gjeldende.
A har også i tiden etter avtalen gitt uttrykk for at ordningen fungerte for han. Senest i e-post til E 5. august 2021 opplyste A at han etter to utbetalinger på 10 000 kroner, fortsatt hadde 18 584 kroner på konto, og uttalte at «jeg synes jeg forholder meg til avtalene og forslagene til thomas og at vi har en god dialog».
A ga imidlertid i sin partsforklaring uttrykk for at han var misfornøyd med at han kun fikk utbetalt kr. 10 000 i måneden av arven. Retten bemerker at utbetalingen på kr. 10 000 i måneden skjer fra de 10 millionene A så langt har mottatt ved forhåndsutlodning. A har i tillegg benyttet deler av utbetalingen til å kjøpe seg hus.
Etter utbetaling av beløpet A har rett på etter avtalen fra 2019, er det anslått at han totalt vil ha mottatt minimum 40 millioner kroner. Det er ikke fremlagt nærmere opplysninger om hvor store månedlige utbetalinger A vil motta av verdiene han har krav på etter 2019-avtalen, men retten legger til grunn at utbetalingene vil kunne bli høyere enn dagens utbetaling på kr. 10 000 i måneden.
Retten har etter dette kommet til at det vil virke urimelig eller være i strid med god forretningsskikk å gjøre avtalen gjeldende, jf. avtaleloven § 36.
A gjør gjeldende at punkt 1 i erklæringen av 21. august 2020 om frafall av arv med kr. 500 000 til fordel for F, er ugyldig. A gjør i det vesentlig gjeldende de samme innsigelser mot erklæringens tilblivelse som for avtalen av 2019, og retten viser til redegjørelsen ovenfor.
A gjør videre gjeldende at det var en forutsetning for avkallet at B overførte et tilsvarende beløp til F, slik at A og B sammen oppfylte farens ønske slik det kommer til uttrykk i viljeserklæringen fra C datert 5. august 2016. A gjør videre gjeldende at B ikke har oppfylt sin forpliktelse.
Retten finner det klart at B har overført verdier for totalt kr. 1 000 000 fra seg til F. B mottok, som del av sin arv under forhåndsutlodningen, en fordring boet hadde på F på kr. 876 821,64. Retten finner det sannsynliggjort at B har ettergitt eller motregnet fordringen i utbetaling av arv etter C. Ettergivelse av fordringen innebærer en overføring av verdier fra B til F tilsvarende 876 821,64. B har i tillegg overført kr. 123.000 til F. Retten forstår det slik at B har forskuttert utbetalingen til F på kr. 1 000 000, og at A har utbetalt kr. 500 000 til B for sin andel. Realiteten er at A og B har overført totalt kr. 500 000 hver til F.
Retten kan ikke se at det er avgjørende om Bs andel ble utbetalt ved ettergivelse eller motregning i fordringen mot F. B var ikke forpliktet til å motta fordringen boet hadde mot F som del av sin arv. Han kunne i stedet fått verdiene i kontanter, og overlatt til boet å inndrive fordringen. Retten legger til grunn at årsaken til at B overtok fordringen, var at han ønsket å tilgodese F med et beløp som overstiger fordringen, og at det dermed var en praktisk måte å gjøre opp kravet på. Etter rettens syn er dette en praktisk og anerkjent måte å gjøre opp krav på, og retten kan ikke se at det er i strid med forutsetningene i erklæringen av 2021.
Retten har etter dette kommet til at erklæringen av 2021 om frafall av arv til fordel for F er gyldig, og at A ikke har noe krav på å få tilbakebetalt beløpet av B.
B har vunnet saken, og har som hovedregel krav på full erstatning for sine sakskostnader fra motparten, jf. tvisteloven § 20-2 første ledd. Av bestemmelsens tredje ledd følger det at motparten helt eller delvis kan fritas for erstatningsansvar hvis tungtveiende grunner gjør det rimelig. Ved vurderingen skal det særlig legges vekt på om det var god grunn til å få saken prøvd fordi den var tvilsom, og om den vinnende part kan bebreides at det kom til sak, eller om saken er av velferdsmessig betydning og styrkeforholdet partene imellom tilsier slikt fritak. Momentene angir ikke uttømmende hvilke forhold retten skal legge vekt på ved vurderingen av om A skal fritas for erstatningsansvaret.
Retten har etter en samlet vurdering kommet til at det i denne saken ikke foreligger tilstrekkelig tungtveiende grunner som gjør det rimelig å frita A for erstatningsansvaret. Retten har ved vurderingen lagt vekt på at saken gjelder arv etter partenes far, som er viktig for å sikre A trygge økonomiske rammer i lang tid. Retten har også lagt vekt på at det er en viss forskjell i styrkeforholdet mellom partene, men finner ikke at disse forholdene i denne saken utgjør tilstrekkelig tungtveiende grunner til å gjøre unntak fra hovedregelen om at parten som har vunnet saken har krav på full erstatning fra motparten. Retten kan heller ikke se at det foreligger andre grunner som gjør det rimelig å frita A for erstatningsansvaret.
B har fremmet krav om erstatning for sakskostnader med kr. 316 875, med tillegg av merverdiavgift på kr. 79 218,75, totalt. 396 093,75. Saksøker har ikke hatt innsigelser mot kravets størrelse. Retten bemerker at det i saken er fremmet en rekke rettslige og faktiske anførsler, som har nødvendiggjort en bred og forholdsvis omfattende forberedelse fra saksøktes side. Retten finner på denne bakgrunn at kostnadene har vært nødvendig, og tilkjennes fullt ut.
DOMSSLUTNING