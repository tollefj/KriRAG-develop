Saken gjelder grovt skattesvik. Etter tiltalen har A, født [00.00.1979], i flere år unnlatt å opplyse norske skattemyndigheter om utenlandsk inntekt og formue. I tiltaleperioden har A levert selvangivelser til norske skattemyndigheter som om han var skattemessig bosatt i Storbritannia. Etter skatteloven er imidlertid en person som oppholder seg i mer enn 183 dager i Norge i løpet av 12 måneder skattepliktig til Norge. Tiltalen bygger på at A var skattemessig bosatt i Norge gjennom hele tiltaleperioden. A bor nå i [sted i Norge].
Tvisten i saken har særlig vært om A skjønte eller måtte ha skjønt at han var skattemessig bosatt i Norge i tiltaleperioden fordi han oppholdt seg så mye i Norge.
Retten har kommet til at A skal dømmes for grovt uaktsomt grovt skattesvik for hele tiltaleperioden. Videre har retten kommet til at A skal dømmes til fengsel i ett år og to måneder, og at han skal betale en bot på 540 000 kroner.
Statsadvokatene ved Økokrim satte ved tiltalebeslutning av 20. april 2022 A under tiltale ved Oslo tingrett for overtredelse av:
I Ligningsloven § 12-2 nr 1, jf. nr 2, jf. § 12-1 nr 1 bokstav afor å ha gitt ligningsmyndighetene uriktige eller ufullstendige opplysninger når han forsto eller burde forstått at dette kunne føre til skatte- eller avgiftsmessige fordeler, og dette anses som grovt idet det særlig legges vekt på at handlingen kunne ledet til unndragelse av et meget betydelig beløp i skatt eller avgift eller handlingen ble utført på en måte som særlig grad har vanskeliggjort oppdagelsen.
og straffeloven § 380 annet straffalternativfor grovt uaktsomt å ha gitt uriktig eller ufullstendig opplysning til en offentlig myndighet, eller unnlatt å gi pliktig opplysning, og han forstod eller burde ha forstått at det kunne føre til skattemessige fordeler.
Skattesviket er grovt fordi det særlig legges vekt på at det
Ved avgjørelsen av om skattesviket er grovt kan flere overtredelser ses i sammenheng.
Grunnlag:
Unndratt skatt for ligningsåret 2014 utgjorde kroner 1 306 629.
Unndratt skatt for inntektsåret 2015 utgjorde kroner 849 814.
II Straffeloven § 380 annet straffalternativfor grovt uaktsomt å ha gitt uriktig eller ufullstendig opplysning til en offentlig myndighet, eller unnlatt å gi pliktig opplysning, og han forstod eller burde ha forstått at det kunne føre til skattemessige fordeler.
Skattesviket er grovt fordi det særlig legges vekt på at det
Ved avgjørelsen av om skattesviket er grovt kan flere overtredelser ses i sammenheng.
Grunnlag:I skattemeldingen for inntektsåret 2016 unnlot han å oppgi skattepliktige inntekter med kroner 1 003 551 og formue med kroner 41 619 625, i det han unnlot å opplyse om følgende:
Unndratt skatt for inntektsåret 2016 utgjorde kroner 598 011.
III Straffeloven § 379, jf. § 378for forsettelig å ha gitt uriktig eller ufullstendig opplysning til en offentlig myndighet, eller unnlatt å gi pliktig opplysning, da han forstod eller burde forstå at det kunne føre til skattemessige fordeler. Skattesviket er grovt fordi det særlig legges vekt på at det
Ved avgjørelsen av om skattesviket er grovt kan flere overtredelser ses i sammenheng.
Grunnlag:
Unndratt skatt for inntektsåret 2017 utgjorde kroner 1 173 122.
Unndratt skatt for inntektsåret 2018 utgjorde kroner 800 614.
Unndratt skatt for inntektsåret 2019 utgjorde kroner 694 016.
For inntektsårene 2014-2019 unnlot han å oppgi skattepliktig inntekt på totalt kroner 12 828 462 og formue på totalt kroner 307 484 187. Unndratt skatt i perioden er totalt kroner 5 422 206. Beløpet er hensyntatt kredittfradrag for skatt betalt til UK.
Hovedforhandlingen ble gjennomført 18. – 28. oktober 2022. Tiltalte møtte og erkjente seg skyldig etter tiltalebeslutningens post I og II og ikke skyldig etter tiltalebeslutningens post III. Post I og II gjelder grovt uaktsomt grovt skattesvik, mens post III gjelder forsettlig grovt skattesvik.
Retten mottok forklaring fra fire vitner, og det ble foretatt slik dokumentasjon som framgår av rettsboken.
Aktor la ned påstand om at A dømmes i samsvar med tiltalebeslutningen til fengsel i to år. Videre la aktor ned påstand om at tiltalte idømmes en bot på 540 000 kroner og sakskostnader etter rettens skjønn.
Forsvarer la ned påstand om at tiltalte anses på mildeste måte.
Saken gjelder grovt skattesvik. Etter tiltalen har A, født [00.00.1979], i flere år unnlatt å opplyse norske skattemyndigheter om utenlandsk inntekt og formue. I tiltaleperioden har A levert selvangivelser til norske skattemyndigheter som om han var skattemessig bosatt i Storbritannia. Etter skatteloven er imidlertid en person som oppholder seg i mer enn 183 dager i Norge i løpet av 12 måneder skattepliktig til Norge. Tiltalen bygger på at A var skattemessig bosatt i Norge gjennom hele tiltaleperioden. A bor nå i [sted i Norge].
Tvisten i saken har særlig vært om A skjønte eller måtte ha skjønt at han var skattemessig bosatt i Norge i tiltaleperioden fordi han oppholdt seg så mye i Norge.
Retten har kommet til at A skal dømmes for grovt uaktsomt grovt skattesvik for hele tiltaleperioden. Videre har retten kommet til at A skal dømmes til fengsel i ett år og to måneder, og at han skal betale en bot på 540 000 kroner.
Statsadvokatene ved Økokrim satte ved tiltalebeslutning av 20. april 2022 A under tiltale ved Oslo tingrett for overtredelse av:
I Ligningsloven § 12-2 nr 1, jf. nr 2, jf. § 12-1 nr 1 bokstav afor å ha gitt ligningsmyndighetene uriktige eller ufullstendige opplysninger når han forsto eller burde forstått at dette kunne føre til skatte- eller avgiftsmessige fordeler, og dette anses som grovt idet det særlig legges vekt på at handlingen kunne ledet til unndragelse av et meget betydelig beløp i skatt eller avgift eller handlingen ble utført på en måte som særlig grad har vanskeliggjort oppdagelsen.
og straffeloven § 380 annet straffalternativfor grovt uaktsomt å ha gitt uriktig eller ufullstendig opplysning til en offentlig myndighet, eller unnlatt å gi pliktig opplysning, og han forstod eller burde ha forstått at det kunne føre til skattemessige fordeler.
Skattesviket er grovt fordi det særlig legges vekt på at det
Ved avgjørelsen av om skattesviket er grovt kan flere overtredelser ses i sammenheng.
Grunnlag:
Unndratt skatt for ligningsåret 2014 utgjorde kroner 1 306 629.
Unndratt skatt for inntektsåret 2015 utgjorde kroner 849 814.
II Straffeloven § 380 annet straffalternativfor grovt uaktsomt å ha gitt uriktig eller ufullstendig opplysning til en offentlig myndighet, eller unnlatt å gi pliktig opplysning, og han forstod eller burde ha forstått at det kunne føre til skattemessige fordeler.
Skattesviket er grovt fordi det særlig legges vekt på at det
Ved avgjørelsen av om skattesviket er grovt kan flere overtredelser ses i sammenheng.
Grunnlag:I skattemeldingen for inntektsåret 2016 unnlot han å oppgi skattepliktige inntekter med kroner 1 003 551 og formue med kroner 41 619 625, i det han unnlot å opplyse om følgende:
Unndratt skatt for inntektsåret 2016 utgjorde kroner 598 011.
III Straffeloven § 379, jf. § 378for forsettelig å ha gitt uriktig eller ufullstendig opplysning til en offentlig myndighet, eller unnlatt å gi pliktig opplysning, da han forstod eller burde forstå at det kunne føre til skattemessige fordeler. Skattesviket er grovt fordi det særlig legges vekt på at det
Ved avgjørelsen av om skattesviket er grovt kan flere overtredelser ses i sammenheng.
Grunnlag:
Unndratt skatt for inntektsåret 2017 utgjorde kroner 1 173 122.
Unndratt skatt for inntektsåret 2018 utgjorde kroner 800 614.
Unndratt skatt for inntektsåret 2019 utgjorde kroner 694 016.
For inntektsårene 2014-2019 unnlot han å oppgi skattepliktig inntekt på totalt kroner 12 828 462 og formue på totalt kroner 307 484 187. Unndratt skatt i perioden er totalt kroner 5 422 206. Beløpet er hensyntatt kredittfradrag for skatt betalt til UK.
Hovedforhandlingen ble gjennomført 18. – 28. oktober 2022. Tiltalte møtte og erkjente seg skyldig etter tiltalebeslutningens post I og II og ikke skyldig etter tiltalebeslutningens post III. Post I og II gjelder grovt uaktsomt grovt skattesvik, mens post III gjelder forsettlig grovt skattesvik.
Retten mottok forklaring fra fire vitner, og det ble foretatt slik dokumentasjon som framgår av rettsboken.
Aktor la ned påstand om at A dømmes i samsvar med tiltalebeslutningen til fengsel i to år. Videre la aktor ned påstand om at tiltalte idømmes en bot på 540 000 kroner og sakskostnader etter rettens skjønn.
Forsvarer la ned påstand om at tiltalte anses på mildeste måte.
A startet med profesjonell [idrett] i 1997. I 2000 fikk han en [idrett]-kontrakt med klubben [idrettslag2] i [land1], og han ble registrert som utflyttet hos Skatteetaten fra og med dette året. Etter flere år som [idrettsutøver] i [land1], [land2] og Frankrike, flyttet A til Storbritannia i 2007 for å spille på klubblaget [idrettslag1]. Han avsluttet sin profesjonelle [idrett]-karriere i 2012.
Helt fra 1997 til [idrett]-karrieren ble avsluttet i 2012, var det N2 som var As [representant]. N2 og A utviklet gjennom årene et tett vennskap. N2, som også var advokat, bisto A med formuesforvaltning og juridiske tjenester gjennom mange år. Blant annet har N2 besvart henvendelser fra Skatteetaten på As vegne når det gjelder denne saken, det vil si om A var skattemessig bosatt i Norge fra og med 2014 til og med 2019.
I 2010 fikk A for første gang brev fra Skatteetaten med oppfordring om å gi opplysninger om antall døgn han oppholdt seg i Norge hvert året. Brevet ble besvart av N2, som blant annet viste til at A var bosatt i Storbritannia og spilte profesjonell [idrett] der. Skatteetaten la til grunn at A var bosatt i utlandet, men ba om at A uoppfordret la ved en oversikt over oppholdsperioder i Norge i selvangivelsen for hvert år framover. Dette ble ikke gjort.
Den neste gangen A hørte fra Skatteetaten var i januar 2015. Skatteetaten anmodet da på ny om informasjon, herunder en oversikt over oppholdsdager i Norge. A sendte over en oversikt til N2 som viste at han hadde vært 60 dager i Norge i 2014. N2 videredesendte denne til Skatteetaten, men presiserte at oversikten var usikker. I ettertid har det vist seg at oversikten var helt feil, og at A hadde vært langt mer i Norge enn 60 dager i 2014.
Gjennom de neste årene fikk A flere brev fra Skatteetaten. Bevisførselen viser også at det var en del e-postkorrespondanse mellom Skatteetaten og N2, på vegne av A.
Skatteetaten ga gjennom tiltaleperioden uttrykk for at A var skattepliktig til Norge på grunn av antall døgn han oppholdt seg i Norge hvert år. Skatteetaten uttrykte også at etaten vurderte skatteplikt av samme grunn. Gjennomgående oppfordret Skatteetaten A til å dokumentere antall oppholdsdøgn han hadde vært i Norge. Skatteetaten ba også om dokumentasjon på at A var skattepliktig i Storbritannia. Bortsett fra oversikten over oppholdsdøgn i Norge i 2014 oversendte A ikke informasjon om hvor mye han hadde vært i Norge i tiltaleperioden. Informasjon om at han skattet til Storbritannia ble oversendt.
I april 2019 fikk A varsel om kontroll av ligningsårene 2014 til 2017. Med dette brevet varslet Skatteetaten at de ville kontrollere opplysningene A hadde gitt.
I 2021 anmeldte Skatteetaten A for grovt skattesvik. Økokrim ransaket hos A 2. juni 2021. Den 20. april 2022 ble det tatt ut tiltale. Tiltalen gjelder inntektsårene 2014 til 2019. For årene 2014, 2015 og 2016 gjelder tiltalen grovt uaktsomt skattesvik (post I og II). Tiltalen gjelder forsettlig grovt skattesvik for ligningsårene 2017, 2018 og 2019 (post III).
Som nevnt over har A erkjent straffeskyld for post I og II. Han har erkjent grovt uaktsomt skattesvik også for post III. Partene er enige om hvilke beløp som ikke er oppgitt til beskatning i tiltaleperioden. Partene er også enige om at tiltalte i hele tiltaleperioden skal anses som skattemessig bosatt i Norge, og at han derfor objektivt har unndratt skatt for alle ligningsårene.
Uenigheten i saken har i all hovedsak vært om A har begått forsettlig skattesvik i årene 2017, 2018 og 2019. Retten kommer tilbake til dette under punkt 6.2.1. Retten bruker stort sett ordet «skattesvik», som i lovteksten. Det betyr det samme som skatteunndragelse.
Som nevnt over handler saken blant annet om As syn på hvor han var skattemessig bosatt i tiltaleperioden. Skatteloven regulerer hvem som har skatteplikt i Norge, og § 2-1 første og andre ledd lyder slik:
«§ 2-1. Person bosatt i riket
anses som bosatt i riket, men først i det inntektsår oppholdet i riket overstiger antallet dager som nevnt i henholdsvis a og b.»
Det er andre ledd bokstav a som er aktuell i denne saken. Etter denne bestemmelsen anses en person som oppholder seg i Norge i mer enn 183 dager i løpet av tolv måneder som bosatt i Norge, og dermed skattepliktig til Norge.
Den som er skattepliktig til Norge har opplysningsplikt til norske skattemyndigheter. Skatteforvaltningsloven § 8-1 lyder slik:
«§ 8-1.Alminnelig opplysningsplikt
Den som skal levere skattemelding mv. etter dette kapitlet, skal gi riktige og fullstendige opplysninger. Vedkommende skal opptre aktsomt og lojalt slik at skatteplikten i rett tid blir klarlagt og oppfylt, og varsle skattemyndighetene om eventuelle feil.»
Brudd på denne opplysningsplikten er straffbart, jf. punkt 3.3 under.
Selv om en person anses som skattemessig bosatt i Norge etter norske regler, er det noen situasjoner hvor en person likevel skal anses som skattemessig bosatt i et annet land. Grunnen til dette er at Norge har inngått skatteavtale med flere land, herunder Storbritannia, for å unngå dobbeltbeskatning.
En person kan være skattemessig bosatt i to land på grunn av internrettslige regler. Litt forenklet forklart vil denne personens skattemessig status da avgjøres av hvor skattyter disponerer fast bopel. Dersom skattyter har fast bopel i begge landene, avgjøres skatteplikten av hvor skattyter har «sentrum for livsinteressene». Dette betyr at skattyter anses for bosatt i det landet der han har de sterkeste personlige og økonomiske forbindelsene.
Partene er enige om at skatteavtalen ikke er avgjørende for hvor A var skattemessig bosatt i tiltaleperioden rent objektivt. Skatteavtalen kan likevel være relevant ved vurderingen av subjektiv skyld på grunn av As forklaring.
Tidligere var straffebestemmelsene om skattesvik i ligningsloven kapittel 12. I 2009 ble disse straffebestemmelsene flyttet fra ligningsloven til straffeloven. Endringen trådte i kraft 1. oktober 2015. Eventuelle uriktige eller ufullstendige opplysninger i skattemeldinger levert inn før oktober 2015, skal derfor i utgangspunktet straffes etter den tidligere ligningsloven, mens tilsvarende opplysninger gitt etter dette tidspunktet skal straffes etter straffeloven, jf. straffeloven § 3. Fra dette utgangspunktet gjør loven unntak når «lovgivningen på tidspunktet for avgjørelsen (...) fører til et gunstigere resultat for den siktede (...)»
Selv om det ikke er noen forskjell mellom gammel og ny lov når det gjelder straffenivået eller straffutmålingspraksis ved skattesvik, er det fast praksis at straffeloven skal anvendes for grovt uaktsomme overtredelser som er begått før oktober 2015. Grunnen til dette er at det ikke vil fremgå av strafferegisteret om skyldgraden var forsett eller uaktsomhet dersom det bare er ligningsloven som anvendes på forholdet, jf. blant annet HR-2017-553-A avsnitt 19 til 32. I tråd med praksis er derfor A tiltalt for overtredelse av både ligningsloven og straffeloven § 380 for ligningsårene 2014 og 2015, men i det følgende vil retten først og fremst vise til straffelovens bestemmelser.
Straffeloven § 378, som er den grunnleggende bestemmelsen om straffesvik, lyder slik:
«§ 378. Skattesvik
Med bot eller fengsel inntil 2 år straffes den som gir uriktig eller ufullstendig opplysning til en offentlig myndighet, eller unnlater å gi pliktig opplysning, når han forstår eller bør forstå at det kan føre til skattemessige fordeler.»
Den straffbare handlingen består i et opplysningssviktelement og et skatteelement. Skattyter må for det første gi «uriktig eller ufullstendig opplysning til en offentlig myndighet, eller unnlater å gi pliktig opplysning». For det andre må de de uriktige eller manglende opplysningene kunne føre til «skattemessige fordeler».
Skyldkravet er sammensatt av forsett eller grov uaktsomhet og simpel uaktsomhet. For opplysningssvikten kreves forsett eller grov uaktsomhet for å kunne straffes. For skatteeffekten er det tilstrekkelig med simpel (vanlig) uaktsomhet, jf. «bør forstå at det kan føre til skattemessige fordeler.». Det vises også til Ot.prp.nr.22 (2008–2009) Om lov om endringer i straffeloven 20. mai 2005 nr. 28, side 332.
For ordens skyld bemerker retten at hver skattemelding som leveres med ufullstendige eller uriktige opplysninger, skal anses som et selvstendig straffbart forhold, jf. Rt-1984-167. Tiltalen omfatter derfor seks ulike grunnlag, ett for hvert enkelt av inntektsårene 2014 til 2019. Gjerningsøyeblikket er idet skattyter leverer inn skattemeldingen, det vil si året etter ligningsåret.
Retten vil først gå gjennom om A objektivt har begått den straffbare handlingen skattesvik (punkt 4). Etter dette vil retten vurdere om skattesviket er grovt (punkt 5). Deretter vil retten behandle subjektiv skyld (punkt 6). Til slutt vil retten utmåle straff (punkt 7). Sakskostnader behandles til slutt (punkt 8).
Som nevnt over handler saken blant annet om As syn på hvor han var skattemessig bosatt i tiltaleperioden. Skatteloven regulerer hvem som har skatteplikt i Norge, og § 2-1 første og andre ledd lyder slik:
«§ 2-1. Person bosatt i riket
anses som bosatt i riket, men først i det inntektsår oppholdet i riket overstiger antallet dager som nevnt i henholdsvis a og b.»
Det er andre ledd bokstav a som er aktuell i denne saken. Etter denne bestemmelsen anses en person som oppholder seg i Norge i mer enn 183 dager i løpet av tolv måneder som bosatt i Norge, og dermed skattepliktig til Norge.
Den som er skattepliktig til Norge har opplysningsplikt til norske skattemyndigheter. Skatteforvaltningsloven § 8-1 lyder slik:
«§ 8-1.Alminnelig opplysningsplikt
Den som skal levere skattemelding mv. etter dette kapitlet, skal gi riktige og fullstendige opplysninger. Vedkommende skal opptre aktsomt og lojalt slik at skatteplikten i rett tid blir klarlagt og oppfylt, og varsle skattemyndighetene om eventuelle feil.»
Brudd på denne opplysningsplikten er straffbart, jf. punkt 3.3 under.
Selv om en person anses som skattemessig bosatt i Norge etter norske regler, er det noen situasjoner hvor en person likevel skal anses som skattemessig bosatt i et annet land. Grunnen til dette er at Norge har inngått skatteavtale med flere land, herunder Storbritannia, for å unngå dobbeltbeskatning.
En person kan være skattemessig bosatt i to land på grunn av internrettslige regler. Litt forenklet forklart vil denne personens skattemessig status da avgjøres av hvor skattyter disponerer fast bopel. Dersom skattyter har fast bopel i begge landene, avgjøres skatteplikten av hvor skattyter har «sentrum for livsinteressene». Dette betyr at skattyter anses for bosatt i det landet der han har de sterkeste personlige og økonomiske forbindelsene.
Partene er enige om at skatteavtalen ikke er avgjørende for hvor A var skattemessig bosatt i tiltaleperioden rent objektivt. Skatteavtalen kan likevel være relevant ved vurderingen av subjektiv skyld på grunn av As forklaring.
Tidligere var straffebestemmelsene om skattesvik i ligningsloven kapittel 12. I 2009 ble disse straffebestemmelsene flyttet fra ligningsloven til straffeloven. Endringen trådte i kraft 1. oktober 2015. Eventuelle uriktige eller ufullstendige opplysninger i skattemeldinger levert inn før oktober 2015, skal derfor i utgangspunktet straffes etter den tidligere ligningsloven, mens tilsvarende opplysninger gitt etter dette tidspunktet skal straffes etter straffeloven, jf. straffeloven § 3. Fra dette utgangspunktet gjør loven unntak når «lovgivningen på tidspunktet for avgjørelsen (...) fører til et gunstigere resultat for den siktede (...)»
Selv om det ikke er noen forskjell mellom gammel og ny lov når det gjelder straffenivået eller straffutmålingspraksis ved skattesvik, er det fast praksis at straffeloven skal anvendes for grovt uaktsomme overtredelser som er begått før oktober 2015. Grunnen til dette er at det ikke vil fremgå av strafferegisteret om skyldgraden var forsett eller uaktsomhet dersom det bare er ligningsloven som anvendes på forholdet, jf. blant annet HR-2017-553-A avsnitt 19 til 32. I tråd med praksis er derfor A tiltalt for overtredelse av både ligningsloven og straffeloven § 380 for ligningsårene 2014 og 2015, men i det følgende vil retten først og fremst vise til straffelovens bestemmelser.
Straffeloven § 378, som er den grunnleggende bestemmelsen om straffesvik, lyder slik:
«§ 378. Skattesvik
Med bot eller fengsel inntil 2 år straffes den som gir uriktig eller ufullstendig opplysning til en offentlig myndighet, eller unnlater å gi pliktig opplysning, når han forstår eller bør forstå at det kan føre til skattemessige fordeler.»
Den straffbare handlingen består i et opplysningssviktelement og et skatteelement. Skattyter må for det første gi «uriktig eller ufullstendig opplysning til en offentlig myndighet, eller unnlater å gi pliktig opplysning». For det andre må de de uriktige eller manglende opplysningene kunne føre til «skattemessige fordeler».
Skyldkravet er sammensatt av forsett eller grov uaktsomhet og simpel uaktsomhet. For opplysningssvikten kreves forsett eller grov uaktsomhet for å kunne straffes. For skatteeffekten er det tilstrekkelig med simpel (vanlig) uaktsomhet, jf. «bør forstå at det kan føre til skattemessige fordeler.». Det vises også til Ot.prp.nr.22 (2008–2009) Om lov om endringer i straffeloven 20. mai 2005 nr. 28, side 332.
For ordens skyld bemerker retten at hver skattemelding som leveres med ufullstendige eller uriktige opplysninger, skal anses som et selvstendig straffbart forhold, jf. Rt-1984-167. Tiltalen omfatter derfor seks ulike grunnlag, ett for hvert enkelt av inntektsårene 2014 til 2019. Gjerningsøyeblikket er idet skattyter leverer inn skattemeldingen, det vil si året etter ligningsåret.
Retten vil først gå gjennom om A objektivt har begått den straffbare handlingen skattesvik (punkt 4). Etter dette vil retten vurdere om skattesviket er grovt (punkt 5). Deretter vil retten behandle subjektiv skyld (punkt 6). Til slutt vil retten utmåle straff (punkt 7). Sakskostnader behandles til slutt (punkt 8).
Retten finner det bevist utover enhver rimelig tvil at A fra og med ligningsåret 2014 til og med ligningsåret 2019 oppholdt seg i Norge i mer enn 183 dager per år. Etter bevisførselen er retten ikke i tvil om at A i tiltaleperioden oppholdt seg minimum i Norge følgende antall dager:
Retten har ved vurderingen lagt vekt på As forklaring. Han erkjente at han oppholdt seg i Norge slik oversikten viser, og at han derfor var skattemessig bosatt i Norge gjennom alle årene. Videre har han erkjent at han ikke rapporterte inn inntektene og formuen som er tatt inn i tiltalen.
Hans erkjennelse støttes av de bevisene som er fremlagt. Retten nøyer seg med å vise til de fremlagte hjelpedokumentene. Hjelpedokumentene bygger blant annet på kontoutskrifter som viser bruk av As betalingskort i Norge, og hans flyreiser inn og ut av Norge. Hjelpedokumentene er ikke bestridt, og retten finner ingen grunn til å tvile på at disse er korrekte.
Når retten har funnet det bevist utover enhver rimelig tvil at A oppholdt seg mer enn 183 dager alle årene i tiltalen, var han etter skatteloven § 2-1 bosatt i Norge.
Retten er derfor ikke i tvil om at A var skattemessig bosatt i Norge etter norske regler i hele tiltaleperioden.
Som nevnt i punkt 3.2 over, har Norge inngått en skatteavtale med Storbritannia for å unngå dobbeltbeskatning. Skatteavtalen fører imidlertid ikke til et annet resultat i denne saken. Etter bevisførselen er retten ikke i tvil om at A var bosatt i Norge og hadde fast bolig i Norge gjennom hele tiltaleperioden. Retten mener bevisførselen også viser at han hadde sine sterkeste personlige og økonomiske forbindelser i Norge («sentrum for livsinteressene»). Konklusjonen er derfor at A både var skattemessig bosatt i Norge, både etter norsk rett og etter skatteavtalen mellom Norge og Storbritannia.
A var derfor skattepliktig til Norge for all sin inntekt og formue i tiltaleperioden.
Retten er ikke i tvil om at A fra og med ligningsåret 2014 til og med ligningsåret 2019 ikke opplyste om de inntektene og den formuen som fremgår av tiltalen. Også her har retten lagt vekt på As erkjennelse som støttes av den øvrige bevisførselen, herunder de skattemeldingene som ble levert inn til Norge i tiltaleperioden.
Etter bevisførselen er retten ikke i tvil om at A til sammen unnlot å oppgi skattepliktig inntekt på totalt 12 828 462 kroner og skattepliktig formue på totalt 307 484 187 kroner.
Dette er skattesvik. Retten viser til at det foreligger skattesvik der en skattepliktig ikke har gitt opplysninger om inntekter og/eller formue, jf. straffeloven § 378.
Videre er retten ikke i tvil om at unnlatelsen av å opplyse skattemyndighetene om disse inntektene og formuen kunne ha skattemessige fordeler for A. Retten nøyer seg med å vise til at Storbritannia ikke hadde generell formueskatt i tiltaleperioden.
De objektive vilkårene for straff etter straffeloven § 378 er derfor oppfylt.
For at A objektivt skal ha begått skattesvik må retten for det første komme til at det er bevist utover enhver rimelig tvil at han var skattemessig bosatt i Norge i hele tiltaleperioden, det vil si at han var i Norge i mer enn 183 dager i en tolvmånedersperiode. I så fall var han skattepliktig til Norge etter norske regler. Videre må retten komme til at han ikke var skattemessig bosatt i Storbritannia etter skatteavtalen.
For det andre må retten konkludere med at A har unnlatt å informere norske skattemyndigheter om inntekt og formue han har hatt i denne perioden.
For det tredje må retten være overbevist om at disse manglende opplysningene kunne ført til at A fikk skattemessige fordeler.
Retten finner det bevist utover enhver rimelig tvil at A fra og med ligningsåret 2014 til og med ligningsåret 2019 oppholdt seg i Norge i mer enn 183 dager per år. Etter bevisførselen er retten ikke i tvil om at A i tiltaleperioden oppholdt seg minimum i Norge følgende antall dager:
Retten har ved vurderingen lagt vekt på As forklaring. Han erkjente at han oppholdt seg i Norge slik oversikten viser, og at han derfor var skattemessig bosatt i Norge gjennom alle årene. Videre har han erkjent at han ikke rapporterte inn inntektene og formuen som er tatt inn i tiltalen.
Hans erkjennelse støttes av de bevisene som er fremlagt. Retten nøyer seg med å vise til de fremlagte hjelpedokumentene. Hjelpedokumentene bygger blant annet på kontoutskrifter som viser bruk av As betalingskort i Norge, og hans flyreiser inn og ut av Norge. Hjelpedokumentene er ikke bestridt, og retten finner ingen grunn til å tvile på at disse er korrekte.
Når retten har funnet det bevist utover enhver rimelig tvil at A oppholdt seg mer enn 183 dager alle årene i tiltalen, var han etter skatteloven § 2-1 bosatt i Norge.
Retten er derfor ikke i tvil om at A var skattemessig bosatt i Norge etter norske regler i hele tiltaleperioden.
Som nevnt i punkt 3.2 over, har Norge inngått en skatteavtale med Storbritannia for å unngå dobbeltbeskatning. Skatteavtalen fører imidlertid ikke til et annet resultat i denne saken. Etter bevisførselen er retten ikke i tvil om at A var bosatt i Norge og hadde fast bolig i Norge gjennom hele tiltaleperioden. Retten mener bevisførselen også viser at han hadde sine sterkeste personlige og økonomiske forbindelser i Norge («sentrum for livsinteressene»). Konklusjonen er derfor at A både var skattemessig bosatt i Norge, både etter norsk rett og etter skatteavtalen mellom Norge og Storbritannia.
A var derfor skattepliktig til Norge for all sin inntekt og formue i tiltaleperioden.
Retten er ikke i tvil om at A fra og med ligningsåret 2014 til og med ligningsåret 2019 ikke opplyste om de inntektene og den formuen som fremgår av tiltalen. Også her har retten lagt vekt på As erkjennelse som støttes av den øvrige bevisførselen, herunder de skattemeldingene som ble levert inn til Norge i tiltaleperioden.
Etter bevisførselen er retten ikke i tvil om at A til sammen unnlot å oppgi skattepliktig inntekt på totalt 12 828 462 kroner og skattepliktig formue på totalt 307 484 187 kroner.
Dette er skattesvik. Retten viser til at det foreligger skattesvik der en skattepliktig ikke har gitt opplysninger om inntekter og/eller formue, jf. straffeloven § 378.
Videre er retten ikke i tvil om at unnlatelsen av å opplyse skattemyndighetene om disse inntektene og formuen kunne ha skattemessige fordeler for A. Retten nøyer seg med å vise til at Storbritannia ikke hadde generell formueskatt i tiltaleperioden.
De objektive vilkårene for straff etter straffeloven § 378 er derfor oppfylt.
A er tiltalt for grovt skattesvik. Etter straffeloven § 379 skal det ved avgjørelsen av om skattesviket er grovt særlig legges vekt på om det har ledet til, eller kunne ha ledet til, unndragelse av et betydelig beløp, er utført på en måte som i særlig grad har gjort det vanskelig å oppdage, eller er begått ved flere anledninger eller over lengre tid.
I vår sak er det først og fremst unndragelsens omfang og den lange tidsperioden som taler for at skatteunndragelsen er grov. En beløpsgrense for når skatteunndragelsen er grov er ikke fastsatt, men forarbeidene og rettspraksis tilsier at grensen ligger rundt 1 million kroner. Kriteriet er unndratt skatt, ikke unndratt inntekt. Retten legger dette til grunn. Dette er heller ikke bestridt.
Som nevnt over unnlot A å oppgi skattepliktig inntekt på totalt 12 828 462 kroner og formue på totalt 307 484 187 kroner. Det totale beløpet som er unndratt skatt er beregnet til 5 422 206 kroner. Det er da tatt hensyn til skatt A har betalt til britiske skattemyndigheter i tiltaleperioden. A har ikke hatt innvendinger mot den skattemessige beregningen.
Retten er ikke i tvil om at skattesviket er grovt. Ved denne vurderingen har retten først og fremst lagt vekt på beløpets størrelse, men også tidsperioden.
På grunn av beviskravet i strafferetten vil retten ved bevisvurderingen ta utgangspunkt i As forklaring (punkt 6.1.1). Denne legges til grunn med mindre den kan utelukkes på grunn av de andre bevisene som er ført i saken. Retten vil derfor vurdere om det er momenter i den øvrige bevisførselen som tilsier at hele eller deler av denne forklaringen ikke kan være riktig (punkt 6.1.2). Til slutt vil retten konkludere om hvilket faktum som er bevist utover enhver rimelig tvil (punkt 6.1.3).
Han signerte sin første profesjonelle [idrett]-kontrakt da han var 17 år. Gjennom hele [idrett]-karrieren var det klubbene som ordnet alt det praktiske i livet hans. De ordnet leilighet, bil, bankkonto, skatt, direkte trekk for strøm og andre faste utgifter, bestilte reiser med mer. Han skulle bare fokusere på [idrett]. Fram til han var 32 år hadde han et slikt apparat rundt seg, og det ble gjennom årene mer og mer omfattende. Den viktigste i dette apparatet var N2. Han signerte med N2 som [representant] allerede da han var 17 år, og N2 gjorde en fantastisk jobb som [representant] for ham de neste årene.
Han hadde ikke tenkt på skatt eller skattespørsmål før han hørte om Skatteetaten i 2010. Da sa N2 at Skatteetaten ville skattlegge ham for årene 2007, 2008 og 2009. Han snakket med N2 på telefon om dette og stusset litt på det. Grunnen til det var at han var bosatt i Storbritannia, spilte på et engelsk [idrett]-lag og derfor var veldig lite i Norge. N2 var enda mer negativ enn ham til Skatteetaten. Resultatet ble at Skatteetaten tok feil og N2 hadde rett. I hans hode hadde N2 ordnet opp.
I 2015 tok Skatteetaten kontakt igjen og ba om informasjon. N2 var heller ikke da særlig positiv til Skatteetatens forespørsler. N2 uttrykte at Skatteetaten «prøvde seg» igjen. På et tidspunkt ønsket han å gi Skatteetaten noe når det gjaldt opphold i Norge. Han ville derfor lage en oversikt over dager han hadde vært i Norge i 2013 og 2014 og sende dette til Skatteetaten. Han hadde ikke oversikt, og det var krevende å finne datoene, men han gikk gjennom e-poster på telefon for å finne flybilletter osv. Han kom til at han i alle fall hadde vært 60 dager i Norge i 2014. Denne oversikten ble sendt til Skatteetaten via N2. Han skjønte på det tidspunktet ikke alvoret i saken og hvor viktig det var å gi nøyaktige og riktige opplysninger.
I juni samme år ringte N2 og fortalte at Skatteetaten hadde sendt et brev med vedlegg som viste hvor mye han hadde vært i Norge. De hadde en dialog om dette og N2 sa at Skatteetaten var opptatt av om han var i Norge mer enn 183 dager, men at det var ikke avgjørende for hvor han skulle skatte siden han hadde bolig og «sentrum for livsinteressene» i Storbritannia.
Våren 2016 var det noe korrespondanse mellom Skatteetaten og N2, og N2 var litt mer krass og direkte i sine svar. Skatteetaten sa først at de anså ham som skattemessig bosatt i Norge. Etter noen e-poster fikk N2 til svar at han ikke var bosatt i Norge, men at Skatteetaten «vurderte» det. Han tenkte at dette lignet på diskusjonen N2 hadde med Skatteetaten i 2010. Han var overbevist om at N2 hadde rett og at Skatteetaten hadde feil, slik det var i 2010. Han hørte ikke noe mer fra Skatteetaten etter mars 2016 og heller ikke noe i 2017. Han slo seg derfor til ro med at N2 hadde ryddet opp igjen.
I 2018 fikk han en ny regnskapsfører, N3, som mente han hadde betalt for mye skatt i Norge. N3 arrangerte et møte med advokat N4 for å undersøke om de skulle be om endring for ligningene 2014, 2015 og 2016. Han møtte N4 og N3 i april 2018. På møtet ringte N4 til N2, og de to hadde en opphetet diskusjon. De var ikke enige, blant annet om Skatteetatens hjemler. N2 kan være ganske bastant og bestemt, noe han også var da. På slutten av møtet ringte N4 til Skatteetaten og spurte om hans skattemessige status. N4 fikk beskjed at han var utflyttet fra 2000 og at han var skattemessig bosatt i Storbritannia.
Etter møtet var det noen e-poster fram og tilbake. N2 var misfornøyd med at han hadde tatt kontakt med N4. N2 og N4 fortsatte uenigheten på e-post. I en samtale med N2 opplevde han at N2 var svært negativ til N4. A ønsket derfor å avslutte samarbeidet med N4, noe han gjorde.
På dette tidspunktet trodde han at Skatteetaten var ferdig med å undersøke årene 2014 og 2015.
Det kom et par brev i 2019 og et varsel i 2021, men om det skjedde noe mellom der husker han ikke.
N2 har betydd veldig mye for ham. Han var ikke bare agenten hans, men også mentor, advokat, rådgiver og venn. N2 har vært en veldig viktig støtte. Fra tidlig 20 årene var N2 reservepappaen hans og gjennom årene fikk han enorm tillit til N2. Den kom ikke over natten, men gjennom flere år med fantastisk jobb.
N2 forklarte om 183-dagersregelen i 2015 eller 2016. N2 var imidlertid veldig tydelig på at denne regelen ikke var avgjørende for hvor han var skattemessig bosatt, og at «sentrum for livsinteressene» var det viktigste. N2 var veldig klar på at Skatteetaten ikke hadde rett til å be om en logg over hvor han var. Det ble derfor ikke vurdert. Dette førte til at han ikke hadde fokus på dager, noe han i ettertid har skjønt at han burde hatt. N2 sa han hadde jobbet med internasjonal skatterett, og at han kunne disse reglene godt. A hadde ingen grunn til ikke å stole på ham.
Han har delegert alt om Skatteetaten til N2. Han har hele sitt voksne liv kunnet stole på at folk rundt ham ordner opp, og det har også N2 hele veien gjort. Han har handlet ut fra det N2 har sagt, og ikke turt å ta en avgjørelse om skatt uten å høre på ham. I ettertid skjønner han at det var grovt uaktsomt å lene seg på N2 og stole på at han hadde kontroll.
Han var gjennom hele tiltaleperioden helt overbevist om at N2 hadde rett og at Skatteetaten tok feil. Han har uten tvil vært for mye i Norge, men han har aldri trodd at det var avgjørende for hvor han skulle skatte. Det viktigste for ham har hele tiden vært å skatte riktig og til riktig land. Det var først utover i 2021 at det gikk opp for ham at han faktisk hadde vært skattemessig bosatt i Norge i hele tiltaleperioden. Han har prøvd å bruke folk med kompetanse nettopp for å unngå å gjøre noe galt.
Da han la opp i 2012 fant han en ny lidenskap og det var skuespill. Planen var å flytte til USA for å satse på skuespill. Han reiste mye rundt i verden, og endte opp med å reise til Norge og besøke moren sin når han kunne. Han var mer og mer i Norge mens han ventet på skuespilleroppdrag. I slutten av 2016 kom tilbudet om å spille i «[TV-program1]». Mentalt hadde han fortsatt ikke gitt opp drømmen om en skuespillerkarriere i USA, og han var overbevist om at den måtte starte fra [sted utenfor Norge].
Som nevnt over vil retten vurdere om det er bevismomenter som taler for at hele eller deler av As forklaring ikke kan være riktig.
Økokrim har pekt på at A ikke bare har gitt feil informasjon til norske skattemyndigheter, men at han også har gitt gal informasjon til franske myndigheter i februar 2013. Økokrim har vist til et brev sendt av A, der det står at A på denne tiden bodde i Norge og hadde forretningsinteresser i Norge. Det er ikke tvilsomt, og heller ikke bestridt, at A bodde i Storbritannia i 2013.
N2 benektet at han hadde noe med denne saken å gjøre og Økokrim har derfor pekt på at det må ha vært A som har gitt denne informasjonen. Så vidt retten oppfattet, gjaldt spørsmålet om A var skattemessig bosatt i Frankrike da han spilte [idrett] for [idrettslag3] fra 2005 til 2007. Retten er noe usikker på relevansen av at det ble gitt gal informasjon og legger begrenset vekt på brevet isolert, men er enig i at dette kan ha vekt i en helhetsvurdering.
Som nevnt over ga A 21. april 2015 en oversikt til N2 over antall dager han var i Norge i 2014. N2 sendte, etter avtale med A, e-posten videre til Skatteetaten 1. mai 2015. I realiteten var A 233 dager i Norge i 2014, jf. gjennomgangen over. Forskjellen er utvilsomt svært stor.
Økokrim har pekt på at A 26. februar 2015 sendte en oversikt over dager han reiste til sin britiske skatterådgiver, N5. Under to måneder før han sendte e-posten til N2 skrev han i e-posten til N5: «Hi N5, here are my travels from May 2014:)». Deretter fulgte en oversikt over reisedager. Denne oversikten, som også viste dager i Norge, er langt nærmere det faktumet retten har lagt til grunn som bevist utover enhver rimelig tvil, enn de dagene han sendte til N2 to måneder senere.
A forklarte at han ikke kunne huske denne e-posten, og han kunne heller ikke forklare den. Etter rettens syn er det underlig at han ikke klarte å huske denne e-posten da han to måneder etterpå lagde oversikten til Skatteetaten. Retten er enig i at e-posten til N5 passer dårlig med As egen forklaring om at han strevde med å rekonstruere dagene han var i Norge i 2014. Retten merket seg likevel at A forklarte at de 60 dagene var han «i alle fall» i Norge. Retten viser til at N2 forklarte i retten at han frarådet A å sende inn datoer fordi skattyter ikke må gi gale opplysninger til Skatteetaten. Det kommer fram av hjelpedokumentet Økokrim har utarbeidet at A var i Norge disse dagene, men at han også var i Norge langt mer enn dette.
Retten er enig i at e-posten isolert er vanskelig å forklare dersom As forklaring om at han forsøkte å rapportere korrekt i april 2015 er riktig. E-posten ble imidlertid sendt tre år før det første gjerningstidspunktet A er tiltalt for forsettlig skattesvik, som er våren 2018. Dette fører etter rettens syn til at e-posten har begrenset betydning for hva A tenkte i 2018, med mindre det kan legges til grunn at han fra 2015 bevisst underrapporterte antall dager for å unngå oppmerksomhet fra Skatteetaten.
Et viktig bevistema er om A skjønte at antall dager han oppholdt seg i Norge var avgjørende for hvor han var skattemessig bosatt. A har forklart at han ikke skjønte dette. E-posten til N5 fra februar 2015 viser at han i det minste fikk en indikasjon fra sin britiske skatterådgiver på at antall dager han var i utlandet og i hjemlandet hadde betydning for skatteplikten i Storbritannia. Også e-poster fra hans amerikanske skatterådgiver, N6, trekker i samme retning. For eksempel fikk A en e-post 26. mars 2014 hvor det under punkt 3 fremkom følgende:
«If you are in one year 183 days or more in the US, you also will become taxable on your worldwide income.»
A sendte hvert år antall dager han hadde vært i USA tilbake til N6. Den 6. mars 2018 skrev han til N6 at han hadde vært i USA 17 dager i 2016 og 18 dager i 2017. Dagene for 2017 stemmer med hjelpedokumentet utarbeidet fra Økokrim, men ikke dagene for 2016. Ut fra hjelpedokumentet var A i USA 26 dager i 2016. Også dagene han rapporterte for 2015 avviker noe fra hjelpedokumentet til Økokrim, mens dagene han sendte for 2014 er de samme som fremkommer av hjelpedokumentet.
Retten er usikker på den bevismessige verdien av disse dokumentene. På den ene siden viser korrespondansen at A fikk vite at oppholdsdager var viktig når det gjelder skatt, og at han noen år rapporterte korrekt. På den andre siden viser e-postene at A heller ikke alltid ga korrekte opplysninger til USA, uten at dette er forklart nærmere. Selv forklarte A at han er «litt distré». Retten kommer tilbake til betydningen av dette.
I 2015 ble A intervjuet av [avis]. I etterkant av intervjuet skrev han blant annet følgende i en e-post til [avis] 2. juni 2015:
«Hei N7, bra skrevet, delen om bosted i [sted i Norge] (mye hjemme) må skrives om pga skattemyndigheter (...)»
Økokrim har pekt på at e-posten underbygger at A hadde fokus på at han ikke måtte være så mye i Norge. Isolert er retten enig i at e-posten tyder på at A i alle fall på dette tidspunktet var klar over at Skatteetaten undersøkte om han var for mye i Norge til å være skattemessig bosatt i Storbritannia. Dette er for så vidt ikke bestridt, og A hadde via N2 rundt en måned tidligere sendt dager han hadde vært i Norge i 2013 og 2014 til Skatteetaten.
A selv forklarte at på dette tidspunktet hadde dialogen mellom N2 og Skatteetaten begynt, og at han sikkert hadde snakket med N2 om dette. Isolert mener retten at e-posten trekker i retning av at A visste at han var for mye i Norge til å være skattemessig bosatt i Storbritannia. Den kan også bety at A hadde fokus på å unngå oppmerksomhet fra Skatteetaten.
A forklarte at han byttet regnskapsfører og det er dokumentert at han og den nye regnskapsføreren, N3, hadde et oppstartsmøte 5. januar 2018. N3 forklarte i retten at han informerte A om 183-dagersregelen på dette møtet og at han anbefalte ham å føre en logg over dager han var i Norge. Ifølge N3 sa A at det ikke var så farlig fordi N2 mente det i skatteavtalen med Storbritannia var andre kriterier. Videre sa A, ifølge N3, at han hadde sine «livsinteresser» i Storbritannia. N3 redegjorde videre for at A i møtet sa at N2 mente han var skattemessig bosatt i Storbritannia. Ifølge N3 snakket de ikke noe mer om dette temaet etter møtet, og N3 la til grunn at denne informasjonen var korrekt.
Etter rettens vurdering har denne forklaringen betydning for hva A trodde om sin skatteplikt i begynnelsen av 2018. Retten merket seg at A på dette tidspunktet refererte til at N2 mente han var skattemessig bosatt i Storbritannia.
Tre måneder senere fikk A en e-post fra N3s medarbeider, der medarbeideren blant annet skrev følgende:
«Kom gjerne innom om du er usikker på hvordan du på en enklest mulig måte kan ha kontroll på antall dager du oppholder deg i landet. Dette er skattemyndighetene alltid opptatt av.»
Regnskapsmedarbeideren forklarte seg ikke for retten og det er uklart hva som var bakgrunnen for at han sendte denne e-posten, bortsett fra at det er dagen etter møtet A hadde med N4 og N3. Bevisverdien er derfor begrenset. For retten er det uklart om e-posten ble sendt fordi de hadde snakket om å ha kontroll på dager eller er om det er noe regnskapsfirmaet alltid informerer om til klienter som er skattemessig emigrert. Retten legger likevel vekt på at A igjen fikk vite at skattemyndighetene var opptatt av antall dager han oppholdt seg i Norge.
Både A, N3 og N4 forklarte at de hadde et møte 3. april 2018, og at temaet for møtet var om A hadde betalt for mye skatt for årene 2014 til 2016. Verken N4, A eller N3 kunne huske om A fikk spørsmål om hvor mye han hadde vært i Norge på møtet. På den annen side forklarte N3 at konklusjonen på møtet var at A måtte få alle kort på bordet og at han var skattepliktig til Norge dersom han hadde vært i Norge i mer enn 183 dager.
Retten får ikke denne siste delen av forklaringen til å henge sammen med forklaringen om at de ikke spurte A om antall dager. N3 var usikker på om de gikk gjennom skatteavtalen og grunnlaget for bosted, men viste til at både han og N4 på det tidspunktet tok utgangspunkt i at A var skattemessig bosatt i Storbritannia etter norske regler.
N3 forklarte at N2 ble oppringt på møtet, og at N2 bekreftet at A var skattemessig bosatt i Storbritannia. N3 forklarte også, i likhet med A, at det var noen uenigheter mellom N2 og N4. N3 husket ikke hva uenighetene gikk ut på, men trodde at var om hva som skulle til for å bli skattemessig bosatt i Norge.
N4 bekreftet at temaet for møtet den 3. april 2018 var å se på om A hadde betalt for mye skatt. N4 bekreftet videre at han trodde at A var skattemessig bosatt i Storbritannia da han sendte inn anmodning om endring av ligningene for 2014, 2015 og 2016 etter møtet.
Både N3 og N4 forklarte at de forutsatte at A var skattemessig emigrert og at de la dette til grunn. Ingen av dem kan huske om de på møtet diskuterte om vilkårene for emigrasjonen fremdeles var oppfylt. Etter rettens syn er derfor ikke bevismessig dekning for at møtet 3. april 2018 handlet om 183-dagersregelen.
E-postene i etterkant tyder imidlertid på at A igjen ble gjort oppmerksom på regelen om 183 dager. En e-post av 24. mai 2018, fra N4 til N2 og A, lyder i sin helhet slik:
«Hei igjen,
Saken for 2014 og 2015 er foreløpig lagt død fra skattekontorets side.
Det som er viktig å ha klart for seg er at de likevel har full anledning til å ta opp dette til ny vurdering gitt at de får info om inntekt/formue i utlandet.
Utgangspunktet til etaten er at A er skattemessig bosatt i Norge fra og med 2014 – og at han derfor har plikt til å oppgi global inntekt/formue.
Skal man få gjort noe med dette så må alle kort på bordet og dere må klare å dokumentere at opphold i Norge ikke har oversteget 183/270 dager i aktuelle tidsrom.
Husk at skatteetaten har god kommunikasjon med UK og at de har mulighet for innsyn i alle bankkort, være seg norske eller utenlandske – dersom de ber om dette.
Dersom jeg skal bistå med skattemelding for 2017 så må jeg få klar beskjed.»
Etter denne e-posten fikk N4 svar fra N2, som avsluttet e-posten slik:
«Jeg vet at A tidligere, for mange uker siden, har gitt Dem beskjed om å avslutte denne saken for ham umiddelbart. Jeg ber om at dette nå respekteres.»
N4 svarte at han «setter strek», og etter dette bisto ikke N4 A noe mer.
I retten bekreftet N4 at han og N2 hadde ulikt syn på saken. N4 forklarte at det var en opphetet diskusjon. Ifølge N4 mente N2 at Skatteetaten måtte bevise at A hadde oppholdt seg for mye i Norge, og at norske skattemyndigheter ikke hadde hjemmel til å kreve disse opplysningene. N4 forklarte videre at han hadde sagt til N2 at det ikke er slik det fungerer, og at det er en slags omvendt bevisbyrde i slike saker. N4 sa at hans klare råd var å imøtegå informasjonen og han viste til Skatteetatens brev av 28. januar 2016, som han i etterkant av møtet 3. april 2018 hadde fått tilsendt.
Om han snakket med A om dette kunne N4 ikke huske. Retten fikk et klart inntrykk av at diskusjonen først og fremst hadde vært med N2. Om N2s syn på Skatteetaten beskrev N4 at N2 hadde et litt «avvikende» syn på hvordan Skatteetaten opererte, og at N2 nok ikke skjønte sakens alvor.
Etter rettens syn bekreftet i stor grad N4 det A forklarte i retten. Retten mener imidlertid at A i etterkant av møtet på nytt fikk en indikasjon på av at regelen om 183 dager var viktig.
Etter rettens syn forklarte A og N2 seg i det store og det hele sammenfallende. Økokrim pekte på at A forklarte at han var helt avhengig av N2 og at dette sto i kontrast til bevisførselen som viste at A gjennom hele tiltaleperioden tok hånd om de aller fleste deler av eget liv uavhengig av N2. Retten oppfattet ikke As forklaring på samme måte som Økokrim. Riktignok forklarte A at han ikke gjorde noe overfor Skatteetaten uten N2, men retten oppfattet ikke at A mente han var avhengig av N2 på andre livsområder.
Forklaringen om hvor nøye N2 hadde forklart A om 183-dagersregelen var imidlertid forskjellig. Mens A forklarte at N2 hele veien sa at regelen om 183 dager ikke var avgjørende for hvor han skulle skatte, mente N2 at han flere ganger hadde minnet A på at han måtte oppholde seg godt under 183 dager i Norge i året.
På spørsmål om hva N2 hadde sagt til A om denne regelen, sa N2 at han hadde forklart A at han kunne bli skattepliktig dersom han var i Norge i 183 dager eller mer i året. Videre forklarte N2 at da ville A få et problem, for da måtte de forholde seg til skatteavtalen.
N2 forklarte videre at han og A hadde snakket sammen om å lage en oversikt eller logg over oppholdsperioder A var i Norge, men at ingen av dem trodde at A ville klare dette. Han presiserte at innfallsvinkelen hans var at A var i Skatteetatens søkelys og at han derfor ba A om være «veldig forsiktig» fremover. Videre utdypet han med å forklare at A er veldig synlig og at dette «trigget» interessen til Skatteetaten. På spørsmål om hva A skulle være forsiktig med, svarte N2 at A ikke skulle eksponere seg mer enn nødvendig i Norge, men at de også snakket om 183-dagersregelen.
Om oversikten A sendte over dager han var i Norge i 2013 og 2014 forklarte N2 at han visste den var feil, men at han ikke trodde den var så feil. Han viste til at A var et «rotehue».
Det er begrenset med skriftlig dokumentasjon på at N2 og A har snakket om 183-dagersregelen og hva som eventuelt ble sagt om denne. Den 20. januar 2016 sendte imidlertid N2 en e-post hvor det kommer fram at antall dager i Norge var et tema. I e-posten skrev han blant annet følgende:
«(...) Det andre er spørsmål om å være med i «[TV-program2]» til høsten. Det kunne sikkert vært moro, men vel ikke så lett for deg å få til. En ting er skattemyndighetene som helt sikkert da vil kreve skatt av deg i Norge. Det andre er at du må jo da være i [sted i Norge] omtrent sammenhengende fra september til slutten av noe.»
Retten er enig i at e-posten ga A nok en indikasjon på at antall dager hadde en betydning for om norske skattemyndigheter kunne kreve skatt av ham for utenlandsk inntekt og formue. Likevel er e-posten uklar når det gjelder begrunnelsen for dette. Etter rettens syn har e-posten betydning for vurderingen av hva A tenkte i 2016, men har begrenset verdi ved vurderingen av hva A tenkte over to år senere. Retten viser til at A er tiltalt for forsettlig å ha levert inn mangelfull skattemelding for ligningsårene 2017, 2018 og 2019.
Retten merket seg at N2 to ganger beskrev A som et «rotehue» og at han mente A aldri ville klart å holde styr på dagene. Likevel er det ingen spor av dokumentasjon på at N2 minnet A om hvor viktig nettopp dette var, utover e-posten om «[TV-program2]». Den fremlagte korrespondansen fra N2 til A om Skatteetaten handlet ikke om at A måtte være mindre enn 183 dager i Norge. Retten viser blant annet til at N2 skrev følgende til A 26. juni 2015:
«Hei A, Jeg har fått bedlagte brev fra Skatteetaten. De vil skattelegge deg for alt du eier og har i Norge. Det kan bety mange millioner i restskat for deg. Bakgrunnen er at de har undersøkt når og hvor du har brukt ditt bankkort, billeie og restauranter på Gardermoen. Jeg var sikker på at du har brukt et utenlandsk kredittkort når du var i Norge. Men har du brukt et norsk bankkort? Det var i så fall ikke særlig smart. De har jo vært etter deg i lange tider. Du burde nok i så fall tatt ut kont»
Resten av e-posten er borte. På dette tidspunktet hadde N2 fått vite at Skatteetaten mente A hadde vært 169 dager i Norge fra og med januar 2014 fram til oktober 2014. Etter rettens syn ville en naturlig reaksjon på dette være å undersøke om de 60 dagene virkelig stemte og deretter gi korrekte opplysninger til Skatteetaten. Rådet til N2 virker derimot å være at A skal bruke utenlandske kredittkort og kontanter for ikke å få oppmerksomhet rundt opphold i Norge.
Heller ikke da Skatteetaten varslet kontroll 29. april 2019, viser e-postkorrespondanse mellom N2 og A noen tegn på at N2 ble bekymret over om opplysningene han hadde gitt, på vegne av A, var korrekte. I en e-post til A skrev han blant annet:
Brevet de har sendt deg virker lite gjennomtenkt. Blant annet er lovhenvisningene «helt på jordet». Så de har nok bare funnet frem den gamle saken og tenkt å prøve seg på nytt. Kanskje de bare ville prøve seg ved å sende et brev til [sted utenfor Norge] for å se om du fikk det. Akkurat det skulle ikke forundre meg.
Etter rettens syn er det merkelig at dagene i Norge ikke fikk større fokus i den skriftlige kommunikasjonen dem imellom etter at N2 fikk innsyn i Skatteetatens sak mot A. N2 hadde på dette tidspunktet fått tilsendt kontoutskrifter som viste at A hadde vært svært mye i Norge. For eksempel lyder N2s e-post til A av 11. september 2019 i sin helhet slik:
«Hei,
Jeg så at du har ringt igjen. Jeg sittet opptatt i et møte her nede i hele ettermiddag.
Vedlagt oversendes utskrifter Skatteetaten har innhentet. Jeg kan ikke se at dette er lovlig. Men det spiller liten rolle når de først er der. Som du ser er det et sted mellom 900 og 1000 bruk av kortet ditt i Norge i 2014, de aller fleste på forskjellige golf-baner.
Det synes vanskelig å benekte at det er du som har brukt kortet. Tidligere har du skrevet at du var i Norge mindre enn 60 dager i 2014. Men med disse utskriftene ser det unektelig ut som om du har vært i Norge omkring 200 dager i 2014.
Forklaringen din om mindre enn 60 dager kan bli et problem for deg i den forstand at skatte-etaten kan påstå at du bevisst har gitt uriktige opplysninger til skattemyndighetene. Men direkte avgjørende for skatteplikten er det ikke. Du skal skattelegges der du har dine «hovedinteresser». Om du ett år har vært i Norge mer enn 183 dager skal du «i alminnerlighet» ansees bosatt her. Men helt avgjørende for skatteplikten er det ikke. Hvis det f.eks. foreligger dokumentasjoner på at du de neste årene ikke har vært i Norge så lenge, kan det alltid hevdes at det i 2014 var tilfeldig at du var så mye i Norge.
Jeg er usikker på strategien videre. Men i skatteavtalen med Storbritannia er det ikke du som er forpliktet til å håndtere dette videre. Skatte-etaten må ta det opp med Storbritannia. Jeg tror det beste vi kan gjøre nå er å henvise statte-etaen til å gå den veien.
Men det brevet den advokaten sendte var utrolig dumt. Det vekket en sovende hund. Uansett, gjort er gjort, og det får vi ikke gjort noe med i dag.
N2»
Etter Økokrims syn ville ikke N2 ordlagt seg slik dersom As forklaring var sann. Retten tolker e-posten annerledes. Etter rettens syn ville e-posten sett annerledes ut dersom det var slik at N2 gjennom fire år hadde minnet A på at 183 dager var en viktig grense. N2 forklarte at A hadde sagt han hadde kontroll, og at han trodde at A var i Norge mye mindre enn halve året. Retten oppfattet at N2 med denne forklaringen mente at A hadde feilinformert ham gjennom de siste fire og et halvt årene.
Etter rettens syn harmonerer denne forklaringen dårlig med det N2 skrev i denne e-posten. N2 argumenterte med at han ikke kunne se at det Skatteetaten hadde gjort var lovlig, at det kanskje var tilfeldig at A var så mye i Norge i 2014 og at han var «usikker på strategien videre».
Retten kan vanskelig forstå at N2 var usikker på strategien videre når det kom tydelig fram at A hadde vært langt mer i Norge i 2014 enn de tidligere hadde informert om. Etter rettens syn ville den naturlige strategien være å få fram fakta og rette opp feil. Retten bemerker at det var nettopp dette advokat N4 anbefalte i mai 2018, jf. e-posten fra N4 av 24. mai 2018, der han blant annet skrev:
«Utgangspunktet til etaten er at A er skattemessig bosatt i Norge fra og med 2014 – og at han derfor har plikt til å oppgi global inntekt/formue.
Skal man få gjort noe med dette så må alle kort på bordet og dere må klare å dokumentere at opphold i Norge ikke har oversteget 183/270 dager i aktuelle tidsrom.»
N2 var uenig med N4 24. mai 2018, jf. hans svar samme dag, hvor han blant annet skrev:
«Som Skatteetaten skriver er ligningen for 2015 nå endelig og ikke noe å gjøre ved. For meg er det da uforståelig at De kan skrive som De gjør om at «utgangspunktet er at A er skattemessig bosatt i Norge fra og med 2014.» Skatteetaten skriver jo egentlig det motsatte.»
Dette er for øvrig samme e-post hvor N2 minnet N4 på at A hadde bedt ham om å avslutte saken, jf. over.
Etter rettens syn tyder disse e-postene på at fokuset på dager ikke var så stort som N2 forklarte at det hadde vært. På bakgrunn av den øvrige bevisførselen er det rettens vurdering at N2s forklaring om at han gjennom hele tiltaleperioden var opptatt at A måtte være nøye med å telle dager ikke kan være helt korrekt. Økokrim har vist til at N2 ikke hadde noen grunn til å forklare seg bevisst uriktig. Retten er enig i det. Likevel må N2s forklaring etter rettens syn tolkes i lys av hva som har skjedd etterpå. Retten er ikke i tvil om at N2 er svært lei seg over at A ble tiltalt for skattesvik, og retten ser ikke bort fra at N2 har et behov for å forsvare egne handlinger. Retten vil likevel presisere at det ikke er noe som tyder på at N2 forklarte seg bevisst uriktig.
Retten merket seg N2s forklaring om at han trodde A uansett opphold i Norge var skattemessig bosatt på grunn av skatteavtalen med Storbritannia. N2 pekte på at A hadde bolig i Storbritannia og «sentrum for livsinteressene» der. Dette mener retten er en viktig del av N2s forklaring. Retten viser til at N2 forklarte at han i tiltaleperioden ikke visste at As leilighet i [sted utenfor Norge] var utleid på langtidskontrakt fra 2017, og at det var et sjokk for ham da han fikk vite dette i 2021. A på sin side forklarte at han trodde N2 visste at leiligheten var utleid. Dersom N2 i hele tiltaleperioden trodde at A uansett opphold i Norge var skattemessig bosatt i Storbritannia på grunn av bolig og «livsinteresser» forklarer det hvorfor ikke antall dager fikk et større fokus i den skriftlige dialogen mellom N2 og A.
A forklarte at han stolte på N2s vurdering av at han var skattemessig bosatt i Storbritannia gjennom tiltaleperioden. A begrunnet dette blant annet med at N2 sa han var ekspert på internasjonal skatterett og at N2 var veldig sikker i sitt syn. Et moment i vurderingen av As subjektive skyld er om denne forklaringen er riktig.
Etter rettens syn støtter N2s kommunikasjon med Skatteetaten denne forklaringen. Tonen er etter rettens syn svært bestemt og bærer preg av mistro. Retten kan ikke se at det er bevismessige holdepunkter for at dette skyldes A. Kombinert med at N2 beskrev A som et «rotehue» stiller retten seg noe spørrende til hvordan N2 kunne være så skråsikker i sine svar til Skatteetaten når det gjaldt oppholdsdager i Norge. Blant annet skrev N2 følgende i en e-post til Skatteetaten 12. mars 2015, etter at A hadde blitt anmodet om å opplyse om oppholdsdager i Norge:
«(....) Er det nødvendig å «etterforske» han med slike ting hvert eneste år? Han føler seg jo snart nesten som en kriminell under etterforskning. Det er jo snart en heltidsstilling som kreves bare for å besvare alt som kommer fra skattevesenet om A og hans selskaper.
Tidligere har han blitt anmodet om å føre journal når han er i Norge, når han kommer, hva han gjør og når han reiser tilbake til [sted utenfor Norge] igjen. Jeg har tidligere bedt om hjemmel for dette uten å få svar. Jeg ber igjen om å få oppgitt hjemmel for et slikt krav.»
Litt senere samme dag skrev han følgende:
«Det meste av dette kjenner skatte-etaten til fra før, jfr. tidligere redegjørelse. Jeg forstår jo at dere nå «vender hver eneste sten» for å få A skattepliktig til Norge, men vi er meget nøye på dette. Han betaler skatt i Norge fra sine selskaper som alle har ordnete og ryddige forhold. Det får ganske mye preg av mistenkeliggjøring og etterforskning når man da skal gå A personlig etter i sømmene. Det er jo ingen forbrytelse å flytte ut av Norge slik A gjorde i 2000.»
Den 26. juni 2015 fremkommer blant annet følgende i en e-post til Skatteetaten:
«Ligningsl. § 6-2 gir ikke hjemmel til å innhente informasjon om forhold som bruk av kredittkort og bankkort i den forstand at man krever opplysninger om når og hvor minibanker, innkjøp etc. er gjort. Dette er en form for overvåkning av en person som går langt ut over det ligningsloven hjemler. Det som pliktes å oppgi av tredjemann er «overføringer, innskudd og gjeld». Jeg minner også om det som fremgår av § 6-2 nr. 4 at målretting av kontroller ikke kan foretas uten «særlig grunn».
Det å bruke en offentlig myndighet som man innehar til å overvåke en person hvor han til enhver tid er, hva han gjør, når og hvor vedkommendes kort brukes til parkering, når og hvor hans kort brukes til å betale for servering, når og hvor det tas ut penger på minibank et A. er et meget alvorlige forhold. Det er systemer vi kjenner fra andre tider og andre samfunn enn det vi har i Norge.
Men før jeg går nærmere inn på dette ber jeg om bekreftelse på at Skatteetaten faktisk har gjort dette. Hvis jeg har misforstått ber jeg opplyst nøyaktig og detaljert hvilken informasjon Skatte-etaten har innhentet og på hvilken måte. Er det for eksempel innhentet opplysninger om hvor og når en minibank er brukt? Hvilken trygghet har Skattetaten for at uttak ikke har skjedd i utlandet? Og hvis det er trukket på hans konto i Norge, hvilken sikkerhet har Skatteetaten for at dette ikke er gjort elektronisk fra utlandet?
Videre ber jeg opplyst hva kravet om «særlig grunn» er begrunnet i.
Videre ber jeg om å få opplyst hvorfor A ikke er varslet om at denne type kontroll skulle foretas.»
Etter rettens syn uttrykte N2 seg like påståelig gjennom hele tiltaleperioden. For eksempel skrev han på e-post til Skatteetaten 7. oktober 2015 blant annet følgende:
«Forøvrig er meget uenig med Dem i at den bestemmelsen De viser til i Skatteloven hjemler en slik overvåkning som De hevder å ha foretatt av A bevegelser. Det å kunne få innsyn i kontoutskrifter er noe helt annet enn det De hevder å ha foretatt. Vi vil nå vurdere hva vi foretar oss i den forbindelse.»
Retten viser også til e-postkorrespondanse fra 2. mars 2016. I en e-post skrev Skatteetaten blant annet følgende:
«Hei
Da vi anser A som skattepliktig etter sktl. § 2-1 (pga antall dager i Norge), vil Norge ha skatteplikt for formue og inntekt i utlandet, jfr. sktl. § 2-1 (9). Det er skatteavtalen mellom eventuell bostedslandet/kildelandet som kan begrense norsk beskatningsrett.»
Videre i e-posten informeres det om reglene for skatteplikt.
Samme dag svarte N2:
«Hei! Vi bestrider jo As skatteplikt til Norge. Så hvis det er grunnlaget må vi ha en rettsavgjørelse først.»
To dager etterpå fikk N2 svar fra en seniorskattejurist i Skatteetaten, som blant annet skrev følgende:
«Skattyter er selvangivelsespliktig til Norge jfr ligningsloven (lignl) § 4-2 fordi han har inntekt og/eller formue som er skattepliktig til Norge.
Siden han er pliktig til å levere selvangivelse, har skattekontoret hjemmel i lignl. kap 6 til å innhente kontrollopplysninger som kan ha betydning for likningen og kontrollen av denne. Vi minner også om at skattyter har alminnelig opplysningsplikt etter lignl. § 4-1.
Det er ikke nødvendig med en rettsavgjørelse for å avgjøre skatteplikt til Norge. Skattekontoret har hjemmel til å gjennomføre endring av skattyters likning i lignl. § 9-5. Likningen er foreløpig ikke endret, men skattekontoret vurderer å endre likningen fordi kontrollopplysninger kan tilsi at skattyter må anses som alminnelig skattpliktig til Norge. Dersom likningen endres i tråd med dette, kan skattyter påklage avgjørelsen til skatteklagenemnda jfr lignl § 9-2 nr. 1 b eller begjære rettslig prøving av skattekontorets avgjørelse jfr lignl. § 11-1.»
To år etterpå viste N2 til denne korrespondansen i en logg til Skatteetaten. Her skrev N2 blant annet følgende:
«Det hevdes at undertegnede, som advokat for A, ved epost 02.03.2016 fikk beskjed om at A skattemessig ble betraktet som bosatt i Norge. Dette er ikke korrekt. Spørsmålet ble tatt opp i nevnte epost 02.03.2016. Men deretter, i epost av 04.03.2016, altså to dager senere, ble følgende anført fra skatteetaten: «Likningen er foreløpig ikke endret, men skattekontoret vurderer å endre likningen fordi kontrollopplysninger kan tilsi at skattyter må anses som alminnelig skattpliktig til Norge.» Det er stor forskjell på «å vurdere» å endre et skattemessig bosted og faktisk gjøre det. I tillegg har man dertil benyttet uttrykket «kan tilsi» om eventuell skatteplikt til Norge. Hverken A eller undertegnede mottok noen ny melding etter dette. Skattemessig bosted kan ikke endres uten et vedtak som skatteyter enten må godta eller bestride ved klage, eventuelt ved rettslig prosess. Ved undersøkelse i går fikk dertil A bekreftet at det IKKE er gjort noen endring i hans skattemessige bosted. Følgelig er han fortsatt registrert bosatt i Storbritannia. Jeg ber om at saken straks vurderes på nytt i lys av dette. Dersom vedtaket allikevel opprettholdes ber jeg om at herværende epost betraktes som en klage».
A forklarte at både han og N2 la vekt på at Skatteetaten brukte ordet «vurderer» og at dette måtte bety at Skatteetaten ikke anså A som skattemessig bosatt i Norge. Denne forklaringen støttes av at N2 i en e-post til advokat N4 la vekt på at Skatteetaten kun «vurderte» om A var skattemessig bosatt i Norge. Retten viser til at N2 i e-post 12. april 2018 skrev følgende til N4:
«Vdlagt oversendes den epost-korrespondansen jeg hadde med Skattetaten i 2015. Dette var andre gang den samme skatterevisor tok opp det samme spørsmålet. Første gang var i 2013 og saken døde da bare ut i intet.
Så kom ny henvendelse i januar 2015, se brevet fra Skatteetaten. Dette besvarte jeg som vedlagte eposter viser. Konklusjonen i mars 2015 endte med at Skattedirektoratet den 4. mars 2015 presiserte at de bare «vurderte» As skatteforhold og at ligningen «foreløpg ikke er endret».»
Etter rettens syn er dette en merkelig tolkning av e-postkorrespondansen med Skatteetaten.
Etter rettens syn er det flere bevismomenter som taler for at A ble informert om 183-dagersregelen og betydningen av denne. Spørsmålet er om dette gjør at retten kan utelukke As forklaring om at han aldri skjønte at han var skattemessig bosatt i Norge.
Etter en samlet vurdering har retten kommet til at As forklaring ikke kan utelukkes om dette. Retten har lagt vekt på at både N3s og N4s forklaring tyder på at N2 mente A var skattemessig bosatt i Storbritannia i 2018. N2 selv forklarte det samme. Retten har videre lagt vekt på at de tidsnære bevisene tyder på at N2 har vært svært sikker på dette.
Slik retten vurderer bevisene, hadde ikke N2 holdepunkter for å være så skråsikker og krass overfor Skatteetaten som han var gjennom hele tiltaleperioden. Retten kan ikke se at det er bevis for at A bevisst har løyet til N2 gjennom årene om fakta.
Etter rettens syn påvirket sannsynligvis N2s bestemte erte syn overfor Skatteetaten As eget syn på saken. At N2 var bestemt støttes også av hvordan advokat Noss beskrev N2. Advokat Noss forklarte at N2 på det første møtet var dominerende, holdt lange innlegg og at det var vanskelig å få til en diskusjon. Videre forklarte Noss at han oppfattet at A var en tilhører som håpet at rådgiverne skulle bli enige. Retten vil også bemerke at både aktor og forsvarer i perioder hadde problemer med å komme til ordet under N2s vitnemål, noe som underbygger at han er en talefør og selvsikker mann, slik A forklarte.
Med tanke på beviskravet i strafferetten har retten derfor kommet til at det er As forklaring som i det store og det hele må legges til grunn som bevist utover enhver rimelig tvil.
Retten har likevel funnet at en del av As forklaring ikke kan være riktig. Den delen av forklaringen som retten ser bort fra er at A ikke visste at han oppholdt seg mer enn 183 dager i Norge hvert år. Retten viser til at A ikke bare var noen få dager for mye i Norge, men at han oppholdt seg rundt 200-300 dager hvert år i Norge i hele tiltaleperioden. Etter rettens syn kan det utelukkes at A ikke visste at han var i Norge mer enn halve året, i alle fall fra 2017 til 2019. Retten viser til oversikten over antall dager som er gjengitt over.
Det avgjørende faktum som legges til grunn som bevist utover enhver rimelig tvil er derfor at A visste at han oppholdt seg i Norge mer enn halve året fra 2017, men at han ikke skjønte at han gjennom dette var skattemessig bosatt i Norge.
Det neste spørsmålet blir om A har handlet forsettlig.
Etter straffeloven § 22 er det tre forskjellige former for forsett: Hensiktsforsett, sannsynlighetsforsett og eventuelt forsett. Økokrim har prinsipalt anført at A hadde sannsynlighetsforsett fra og med ligningsåret 2017.
Det foreligger sannsynlighetsforsett når noen begår en handling med bevissthet om at handlingen sikkert eller mest sannsynlig har et innhold som dekkes av gjerningsbeskrivelsen, jf. straffeloven § 22 bokstav b.
Økokrim har anført at A anså det som mest sannsynlig at han var skattemessig bosatt i Norge og at han derfor mest sannsynlig hadde plikt til å oppgi utenlandsk inntekt og formue til norske skattemyndigheter. Retten kan ikke se at det er ført bevis for et slikt forsett. Det vises til vurderingen over hvor retten kom til at As forklaring ikke kan utelukkes når det gjelder skattemessig bosted. Retten har etter bevisvurderingen kommet til A anså det som mest sannsynlig at han var skattemessig bosatt i Storbritannia gjennom hele tiltaleperioden, og at opplysningene om hans inntekt og formue i utlandet derfor ikke var relevante for de norske skattemyndighetene.
Økokrim har subsidiært anført at A i de siste tre årene i tiltaleperioden utviste såkalt eventuelt forsett. Eventuelt forsett foreligger når gjerningspersonen «holder det for mulig at handlingen dekker gjerningsbeskrivelsen, og velger å handle selv om det skulle være tilfellet», jf. straffeloven § 22 bokstav c.
Dersom A hadde eventuelt forsett innebærer det for det første at han anså det for mulig at det å ikke opplyse om utenlandsk inntekt og formue dekket gjerningsbeskrivelsen i straffebudet, det vil si at han anså det som mulig at dette var opplysninger som var relevante for Skatteetaten når de skulle fastsette skatten hans. Dernest må han bevisst ha valgt å ikke opplyse om disse, selv om dette førte til at han objektivt sett begikk skattesvik.
Retten er etter bevisførselen enig i at A må ha ansett det som mulig at han var skattemessig bosatt i Norge og at det derfor var en mulighet for at han skulle ha oppgitt all inntekt og formue til norske skattemyndigheter. Retten finner det likevel ikke bevist utover enhver rimelig tvil at han har godtatt konsekvensen av dette. Retten kan etter bevisførselen ikke se at det er dekning for at A bestemte seg for å unnlate å opplyse om inntekt og formue, selv om gjerningsbeskrivelsen med dette ble oppfylt. Det er etter rettens syn ingenting i bevisførselen som støtter en slik hypotese. Retten viser til bevisvurderingen over.
Retten har derfor kommet til at A ikke kan dømmes for forsettlig skattesvik.
Det neste spørsmålet er om A har vært grovt uaktsom.
Bestemmelsen om uaktsomhet i straffeloven lyder slik:
«§ 23. Uaktsomhet
Den som handler i strid med kravet til forsvarlig opptreden på et område, og som ut fra sine personlige forutsetninger kan bebreides, er uaktsom.
Uaktsomheten er grov dersom handlingen er svært klanderverdig og det er grunnlag for sterk bebreidelse»
Det er andre ledd som er aktuell her. Retten viser til at straffeloven § 380 kun rammer den som har handlet «grovt uaktsomt». Spørsmålet er dermed om A har handlet «i strid med kravet til forsvarlig opptreden» på det området saken gjelder, nemlig opplysningsplikten overfor skattemyndighetene, og om dette var «sterkt klanderverdig».
Det er et krav om at den grove uaktsomheten må dekke den omstendighet at de opplysningene A har unnlatt å gi, var skattemessig relevante. A har forklart at han var i god tro, men har erkjent at han har opptrådt grovt uaktsomt. Som gjennomgangen over viser kan retten etter bevisførselen ikke utelukke muligheten for at A var i god tro. Etter rettens syn ville en normalt aktsom person som får vite at oppholdstid i Norge er relevant for skatteplikten undersøke dette, og sørge for å holde en oversikt. Dette gjorde ikke A. For retten er det klart at A handlet i strid med forsvarlig opptreden når han ikke opplyste om utenlandsk inntekt og formue.
Retten legger ved denne vurderingen vekt på at A forklarte at han kjente til regelen om 183 dager. Videre har retten lagt vekt på at han flere ganger ble minnet om at antall dager i Norge var relevant, blant annet gjennom e-posten fra N2 om «[TV-program2]». Også e-postene fra den britiske og amerikanske skatterådgiveren ga A en grunn til å undersøke om antall dager var viktig for hans skattemessig status i Norge. Likevel har han gjennom seks år unnlatt å føre oversikt over hvor mye han var i Norge, og unnlatt å undersøke betydningen av å være her mer enn dette. Dette er etter rettens syn sterkt klanderverdig.
Retten er derfor ikke i tvil om at A gjennom hele tiltaleperioden har utvist grov uaktsomhet som både dekker at han hadde opplysningsplikt, fordi han var skattemessig bosatt i Norge på grunn av antall dager han oppholdt seg her, og at han ikke ga pliktige opplysninger til Skatteetaten.
Særlig klanderverdig var det etter rettens syn at A ikke gjorde mer for å sette seg inn i regelverket etter at han fikk vite av både N3 og N3s regnskapsmedarbeider at Skatteetaten alltid er opptatt av antall dager. På tross av dette, og på tross av at han skjønte at N4 var uenig med N2, valgte han å stole på N2 uten å gjøre ytterligere undersøkelser. Videre valgte han å stole på at N2 hadde kontroll, på tross av at han visste at N2 ikke kjente til alle fakta, nemlig hvor mye han faktisk var i Norge. Dette er etter rettens syn i øvre sjikt av grov uaktsomhet.
Slik retten vurderer saken er det ikke mindre klanderverdig at A mente han var «litt distré». Tvert imot er det rettens syn at han derfor burde vært ekstra nøye med å føre opp dager etter at han fikk vite at oppholdstid i Norge kunne være relevant for hans skatteplikt.
Retten er ikke i tvil om at A har vært uaktsom når det gjelder skattefølgen, det vil si at han burde ha skjønt at unnlatelsen av å opplyse om inntekter og formue i utlandet kunne føre til en skattemessig fordel. Retten har da sammenlignet med hva en normalt aktsom person ville ha skjønt.
Rettens konklusjon er etter dette at både de objektive og subjektive vilkårene for straff for grovt uaktsomt grovt skattesvik er oppfylt for alle postene i tiltalebeslutningen. A skal derfor dømmes for overtredelse av straffeloven § 380.
For at A skal kunne dømmes for grovt skattesvik må A enten forsettlig ha unndratt skatt fra norske myndigheter eller ha vært grovt uaktsom om skattesviket.
Som ellers i strafferetten er det et vilkår for straffansvar at den subjektive straffeskylden dekker hele det objektive gjerningsinnholdet i straffebudet, altså alle momentene som gjør handlingen straffbar. Videre er det de samme kravene til bevis som gjelder for subjektiv skyld som ved den objektive overtredelsen, det vil si at all rimelig tvil skal komme A til gode.
I skatteretten omtales dette vanligvis som at gjerningspersonens subjektive skyld må dekke at de gale, mangelfulle eller unnlatte opplysningene hadde skatterettslig relevans. I denne saken vil det si at forsettet eller den grove uaktsomheten for det første må dekke at A var skattemessig bosatt i Norge og dermed hadde skatteplikt. I tillegg må den subjektive skylden dekke at han unnlot å informere skattemyndighetene om inntekter og formue i utlandet og at dette kunne føre til skattemessige fordeler.
Retten behandler det subjektive kravet om skattefølgen under punkt 6.2.3. I det følgende er det den subjektive skylden om opplysningssviktelementet som behandles. For å avgjøre dette må retten først vurdere hvilket faktum som er bevist utover enhver rimelig tvil (punkt 6.1). Basert på dette faktumet vil retten vurdere om A har utvist forsett og/eller grov uaktsomhet (punkt 6.2)
På grunn av beviskravet i strafferetten vil retten ved bevisvurderingen ta utgangspunkt i As forklaring (punkt 6.1.1). Denne legges til grunn med mindre den kan utelukkes på grunn av de andre bevisene som er ført i saken. Retten vil derfor vurdere om det er momenter i den øvrige bevisførselen som tilsier at hele eller deler av denne forklaringen ikke kan være riktig (punkt 6.1.2). Til slutt vil retten konkludere om hvilket faktum som er bevist utover enhver rimelig tvil (punkt 6.1.3).
Han signerte sin første profesjonelle [idrett]-kontrakt da han var 17 år. Gjennom hele [idrett]-karrieren var det klubbene som ordnet alt det praktiske i livet hans. De ordnet leilighet, bil, bankkonto, skatt, direkte trekk for strøm og andre faste utgifter, bestilte reiser med mer. Han skulle bare fokusere på [idrett]. Fram til han var 32 år hadde han et slikt apparat rundt seg, og det ble gjennom årene mer og mer omfattende. Den viktigste i dette apparatet var N2. Han signerte med N2 som [representant] allerede da han var 17 år, og N2 gjorde en fantastisk jobb som [representant] for ham de neste årene.
Han hadde ikke tenkt på skatt eller skattespørsmål før han hørte om Skatteetaten i 2010. Da sa N2 at Skatteetaten ville skattlegge ham for årene 2007, 2008 og 2009. Han snakket med N2 på telefon om dette og stusset litt på det. Grunnen til det var at han var bosatt i Storbritannia, spilte på et engelsk [idrett]-lag og derfor var veldig lite i Norge. N2 var enda mer negativ enn ham til Skatteetaten. Resultatet ble at Skatteetaten tok feil og N2 hadde rett. I hans hode hadde N2 ordnet opp.
I 2015 tok Skatteetaten kontakt igjen og ba om informasjon. N2 var heller ikke da særlig positiv til Skatteetatens forespørsler. N2 uttrykte at Skatteetaten «prøvde seg» igjen. På et tidspunkt ønsket han å gi Skatteetaten noe når det gjaldt opphold i Norge. Han ville derfor lage en oversikt over dager han hadde vært i Norge i 2013 og 2014 og sende dette til Skatteetaten. Han hadde ikke oversikt, og det var krevende å finne datoene, men han gikk gjennom e-poster på telefon for å finne flybilletter osv. Han kom til at han i alle fall hadde vært 60 dager i Norge i 2014. Denne oversikten ble sendt til Skatteetaten via N2. Han skjønte på det tidspunktet ikke alvoret i saken og hvor viktig det var å gi nøyaktige og riktige opplysninger.
I juni samme år ringte N2 og fortalte at Skatteetaten hadde sendt et brev med vedlegg som viste hvor mye han hadde vært i Norge. De hadde en dialog om dette og N2 sa at Skatteetaten var opptatt av om han var i Norge mer enn 183 dager, men at det var ikke avgjørende for hvor han skulle skatte siden han hadde bolig og «sentrum for livsinteressene» i Storbritannia.
Våren 2016 var det noe korrespondanse mellom Skatteetaten og N2, og N2 var litt mer krass og direkte i sine svar. Skatteetaten sa først at de anså ham som skattemessig bosatt i Norge. Etter noen e-poster fikk N2 til svar at han ikke var bosatt i Norge, men at Skatteetaten «vurderte» det. Han tenkte at dette lignet på diskusjonen N2 hadde med Skatteetaten i 2010. Han var overbevist om at N2 hadde rett og at Skatteetaten hadde feil, slik det var i 2010. Han hørte ikke noe mer fra Skatteetaten etter mars 2016 og heller ikke noe i 2017. Han slo seg derfor til ro med at N2 hadde ryddet opp igjen.
I 2018 fikk han en ny regnskapsfører, N3, som mente han hadde betalt for mye skatt i Norge. N3 arrangerte et møte med advokat N4 for å undersøke om de skulle be om endring for ligningene 2014, 2015 og 2016. Han møtte N4 og N3 i april 2018. På møtet ringte N4 til N2, og de to hadde en opphetet diskusjon. De var ikke enige, blant annet om Skatteetatens hjemler. N2 kan være ganske bastant og bestemt, noe han også var da. På slutten av møtet ringte N4 til Skatteetaten og spurte om hans skattemessige status. N4 fikk beskjed at han var utflyttet fra 2000 og at han var skattemessig bosatt i Storbritannia.
Etter møtet var det noen e-poster fram og tilbake. N2 var misfornøyd med at han hadde tatt kontakt med N4. N2 og N4 fortsatte uenigheten på e-post. I en samtale med N2 opplevde han at N2 var svært negativ til N4. A ønsket derfor å avslutte samarbeidet med N4, noe han gjorde.
På dette tidspunktet trodde han at Skatteetaten var ferdig med å undersøke årene 2014 og 2015.
Det kom et par brev i 2019 og et varsel i 2021, men om det skjedde noe mellom der husker han ikke.
N2 har betydd veldig mye for ham. Han var ikke bare agenten hans, men også mentor, advokat, rådgiver og venn. N2 har vært en veldig viktig støtte. Fra tidlig 20 årene var N2 reservepappaen hans og gjennom årene fikk han enorm tillit til N2. Den kom ikke over natten, men gjennom flere år med fantastisk jobb.
N2 forklarte om 183-dagersregelen i 2015 eller 2016. N2 var imidlertid veldig tydelig på at denne regelen ikke var avgjørende for hvor han var skattemessig bosatt, og at «sentrum for livsinteressene» var det viktigste. N2 var veldig klar på at Skatteetaten ikke hadde rett til å be om en logg over hvor han var. Det ble derfor ikke vurdert. Dette førte til at han ikke hadde fokus på dager, noe han i ettertid har skjønt at han burde hatt. N2 sa han hadde jobbet med internasjonal skatterett, og at han kunne disse reglene godt. A hadde ingen grunn til ikke å stole på ham.
Han har delegert alt om Skatteetaten til N2. Han har hele sitt voksne liv kunnet stole på at folk rundt ham ordner opp, og det har også N2 hele veien gjort. Han har handlet ut fra det N2 har sagt, og ikke turt å ta en avgjørelse om skatt uten å høre på ham. I ettertid skjønner han at det var grovt uaktsomt å lene seg på N2 og stole på at han hadde kontroll.
Han var gjennom hele tiltaleperioden helt overbevist om at N2 hadde rett og at Skatteetaten tok feil. Han har uten tvil vært for mye i Norge, men han har aldri trodd at det var avgjørende for hvor han skulle skatte. Det viktigste for ham har hele tiden vært å skatte riktig og til riktig land. Det var først utover i 2021 at det gikk opp for ham at han faktisk hadde vært skattemessig bosatt i Norge i hele tiltaleperioden. Han har prøvd å bruke folk med kompetanse nettopp for å unngå å gjøre noe galt.
Da han la opp i 2012 fant han en ny lidenskap og det var skuespill. Planen var å flytte til USA for å satse på skuespill. Han reiste mye rundt i verden, og endte opp med å reise til Norge og besøke moren sin når han kunne. Han var mer og mer i Norge mens han ventet på skuespilleroppdrag. I slutten av 2016 kom tilbudet om å spille i «[TV-program1]». Mentalt hadde han fortsatt ikke gitt opp drømmen om en skuespillerkarriere i USA, og han var overbevist om at den måtte starte fra [sted utenfor Norge].
Som nevnt over vil retten vurdere om det er bevismomenter som taler for at hele eller deler av As forklaring ikke kan være riktig.
Økokrim har pekt på at A ikke bare har gitt feil informasjon til norske skattemyndigheter, men at han også har gitt gal informasjon til franske myndigheter i februar 2013. Økokrim har vist til et brev sendt av A, der det står at A på denne tiden bodde i Norge og hadde forretningsinteresser i Norge. Det er ikke tvilsomt, og heller ikke bestridt, at A bodde i Storbritannia i 2013.
N2 benektet at han hadde noe med denne saken å gjøre og Økokrim har derfor pekt på at det må ha vært A som har gitt denne informasjonen. Så vidt retten oppfattet, gjaldt spørsmålet om A var skattemessig bosatt i Frankrike da han spilte [idrett] for [idrettslag3] fra 2005 til 2007. Retten er noe usikker på relevansen av at det ble gitt gal informasjon og legger begrenset vekt på brevet isolert, men er enig i at dette kan ha vekt i en helhetsvurdering.
Som nevnt over ga A 21. april 2015 en oversikt til N2 over antall dager han var i Norge i 2014. N2 sendte, etter avtale med A, e-posten videre til Skatteetaten 1. mai 2015. I realiteten var A 233 dager i Norge i 2014, jf. gjennomgangen over. Forskjellen er utvilsomt svært stor.
Økokrim har pekt på at A 26. februar 2015 sendte en oversikt over dager han reiste til sin britiske skatterådgiver, N5. Under to måneder før han sendte e-posten til N2 skrev han i e-posten til N5: «Hi N5, here are my travels from May 2014:)». Deretter fulgte en oversikt over reisedager. Denne oversikten, som også viste dager i Norge, er langt nærmere det faktumet retten har lagt til grunn som bevist utover enhver rimelig tvil, enn de dagene han sendte til N2 to måneder senere.
A forklarte at han ikke kunne huske denne e-posten, og han kunne heller ikke forklare den. Etter rettens syn er det underlig at han ikke klarte å huske denne e-posten da han to måneder etterpå lagde oversikten til Skatteetaten. Retten er enig i at e-posten til N5 passer dårlig med As egen forklaring om at han strevde med å rekonstruere dagene han var i Norge i 2014. Retten merket seg likevel at A forklarte at de 60 dagene var han «i alle fall» i Norge. Retten viser til at N2 forklarte i retten at han frarådet A å sende inn datoer fordi skattyter ikke må gi gale opplysninger til Skatteetaten. Det kommer fram av hjelpedokumentet Økokrim har utarbeidet at A var i Norge disse dagene, men at han også var i Norge langt mer enn dette.
Retten er enig i at e-posten isolert er vanskelig å forklare dersom As forklaring om at han forsøkte å rapportere korrekt i april 2015 er riktig. E-posten ble imidlertid sendt tre år før det første gjerningstidspunktet A er tiltalt for forsettlig skattesvik, som er våren 2018. Dette fører etter rettens syn til at e-posten har begrenset betydning for hva A tenkte i 2018, med mindre det kan legges til grunn at han fra 2015 bevisst underrapporterte antall dager for å unngå oppmerksomhet fra Skatteetaten.
Et viktig bevistema er om A skjønte at antall dager han oppholdt seg i Norge var avgjørende for hvor han var skattemessig bosatt. A har forklart at han ikke skjønte dette. E-posten til N5 fra februar 2015 viser at han i det minste fikk en indikasjon fra sin britiske skatterådgiver på at antall dager han var i utlandet og i hjemlandet hadde betydning for skatteplikten i Storbritannia. Også e-poster fra hans amerikanske skatterådgiver, N6, trekker i samme retning. For eksempel fikk A en e-post 26. mars 2014 hvor det under punkt 3 fremkom følgende:
«If you are in one year 183 days or more in the US, you also will become taxable on your worldwide income.»
A sendte hvert år antall dager han hadde vært i USA tilbake til N6. Den 6. mars 2018 skrev han til N6 at han hadde vært i USA 17 dager i 2016 og 18 dager i 2017. Dagene for 2017 stemmer med hjelpedokumentet utarbeidet fra Økokrim, men ikke dagene for 2016. Ut fra hjelpedokumentet var A i USA 26 dager i 2016. Også dagene han rapporterte for 2015 avviker noe fra hjelpedokumentet til Økokrim, mens dagene han sendte for 2014 er de samme som fremkommer av hjelpedokumentet.
Retten er usikker på den bevismessige verdien av disse dokumentene. På den ene siden viser korrespondansen at A fikk vite at oppholdsdager var viktig når det gjelder skatt, og at han noen år rapporterte korrekt. På den andre siden viser e-postene at A heller ikke alltid ga korrekte opplysninger til USA, uten at dette er forklart nærmere. Selv forklarte A at han er «litt distré». Retten kommer tilbake til betydningen av dette.
I 2015 ble A intervjuet av [avis]. I etterkant av intervjuet skrev han blant annet følgende i en e-post til [avis] 2. juni 2015:
«Hei N7, bra skrevet, delen om bosted i [sted i Norge] (mye hjemme) må skrives om pga skattemyndigheter (...)»
Økokrim har pekt på at e-posten underbygger at A hadde fokus på at han ikke måtte være så mye i Norge. Isolert er retten enig i at e-posten tyder på at A i alle fall på dette tidspunktet var klar over at Skatteetaten undersøkte om han var for mye i Norge til å være skattemessig bosatt i Storbritannia. Dette er for så vidt ikke bestridt, og A hadde via N2 rundt en måned tidligere sendt dager han hadde vært i Norge i 2013 og 2014 til Skatteetaten.
A selv forklarte at på dette tidspunktet hadde dialogen mellom N2 og Skatteetaten begynt, og at han sikkert hadde snakket med N2 om dette. Isolert mener retten at e-posten trekker i retning av at A visste at han var for mye i Norge til å være skattemessig bosatt i Storbritannia. Den kan også bety at A hadde fokus på å unngå oppmerksomhet fra Skatteetaten.
A forklarte at han byttet regnskapsfører og det er dokumentert at han og den nye regnskapsføreren, N3, hadde et oppstartsmøte 5. januar 2018. N3 forklarte i retten at han informerte A om 183-dagersregelen på dette møtet og at han anbefalte ham å føre en logg over dager han var i Norge. Ifølge N3 sa A at det ikke var så farlig fordi N2 mente det i skatteavtalen med Storbritannia var andre kriterier. Videre sa A, ifølge N3, at han hadde sine «livsinteresser» i Storbritannia. N3 redegjorde videre for at A i møtet sa at N2 mente han var skattemessig bosatt i Storbritannia. Ifølge N3 snakket de ikke noe mer om dette temaet etter møtet, og N3 la til grunn at denne informasjonen var korrekt.
Etter rettens vurdering har denne forklaringen betydning for hva A trodde om sin skatteplikt i begynnelsen av 2018. Retten merket seg at A på dette tidspunktet refererte til at N2 mente han var skattemessig bosatt i Storbritannia.
Tre måneder senere fikk A en e-post fra N3s medarbeider, der medarbeideren blant annet skrev følgende:
«Kom gjerne innom om du er usikker på hvordan du på en enklest mulig måte kan ha kontroll på antall dager du oppholder deg i landet. Dette er skattemyndighetene alltid opptatt av.»
Regnskapsmedarbeideren forklarte seg ikke for retten og det er uklart hva som var bakgrunnen for at han sendte denne e-posten, bortsett fra at det er dagen etter møtet A hadde med N4 og N3. Bevisverdien er derfor begrenset. For retten er det uklart om e-posten ble sendt fordi de hadde snakket om å ha kontroll på dager eller er om det er noe regnskapsfirmaet alltid informerer om til klienter som er skattemessig emigrert. Retten legger likevel vekt på at A igjen fikk vite at skattemyndighetene var opptatt av antall dager han oppholdt seg i Norge.
Både A, N3 og N4 forklarte at de hadde et møte 3. april 2018, og at temaet for møtet var om A hadde betalt for mye skatt for årene 2014 til 2016. Verken N4, A eller N3 kunne huske om A fikk spørsmål om hvor mye han hadde vært i Norge på møtet. På den annen side forklarte N3 at konklusjonen på møtet var at A måtte få alle kort på bordet og at han var skattepliktig til Norge dersom han hadde vært i Norge i mer enn 183 dager.
Retten får ikke denne siste delen av forklaringen til å henge sammen med forklaringen om at de ikke spurte A om antall dager. N3 var usikker på om de gikk gjennom skatteavtalen og grunnlaget for bosted, men viste til at både han og N4 på det tidspunktet tok utgangspunkt i at A var skattemessig bosatt i Storbritannia etter norske regler.
N3 forklarte at N2 ble oppringt på møtet, og at N2 bekreftet at A var skattemessig bosatt i Storbritannia. N3 forklarte også, i likhet med A, at det var noen uenigheter mellom N2 og N4. N3 husket ikke hva uenighetene gikk ut på, men trodde at var om hva som skulle til for å bli skattemessig bosatt i Norge.
N4 bekreftet at temaet for møtet den 3. april 2018 var å se på om A hadde betalt for mye skatt. N4 bekreftet videre at han trodde at A var skattemessig bosatt i Storbritannia da han sendte inn anmodning om endring av ligningene for 2014, 2015 og 2016 etter møtet.
Både N3 og N4 forklarte at de forutsatte at A var skattemessig emigrert og at de la dette til grunn. Ingen av dem kan huske om de på møtet diskuterte om vilkårene for emigrasjonen fremdeles var oppfylt. Etter rettens syn er derfor ikke bevismessig dekning for at møtet 3. april 2018 handlet om 183-dagersregelen.
E-postene i etterkant tyder imidlertid på at A igjen ble gjort oppmerksom på regelen om 183 dager. En e-post av 24. mai 2018, fra N4 til N2 og A, lyder i sin helhet slik:
«Hei igjen,
Saken for 2014 og 2015 er foreløpig lagt død fra skattekontorets side.
Det som er viktig å ha klart for seg er at de likevel har full anledning til å ta opp dette til ny vurdering gitt at de får info om inntekt/formue i utlandet.
Utgangspunktet til etaten er at A er skattemessig bosatt i Norge fra og med 2014 – og at han derfor har plikt til å oppgi global inntekt/formue.
Skal man få gjort noe med dette så må alle kort på bordet og dere må klare å dokumentere at opphold i Norge ikke har oversteget 183/270 dager i aktuelle tidsrom.
Husk at skatteetaten har god kommunikasjon med UK og at de har mulighet for innsyn i alle bankkort, være seg norske eller utenlandske – dersom de ber om dette.
Dersom jeg skal bistå med skattemelding for 2017 så må jeg få klar beskjed.»
Etter denne e-posten fikk N4 svar fra N2, som avsluttet e-posten slik:
«Jeg vet at A tidligere, for mange uker siden, har gitt Dem beskjed om å avslutte denne saken for ham umiddelbart. Jeg ber om at dette nå respekteres.»
N4 svarte at han «setter strek», og etter dette bisto ikke N4 A noe mer.
I retten bekreftet N4 at han og N2 hadde ulikt syn på saken. N4 forklarte at det var en opphetet diskusjon. Ifølge N4 mente N2 at Skatteetaten måtte bevise at A hadde oppholdt seg for mye i Norge, og at norske skattemyndigheter ikke hadde hjemmel til å kreve disse opplysningene. N4 forklarte videre at han hadde sagt til N2 at det ikke er slik det fungerer, og at det er en slags omvendt bevisbyrde i slike saker. N4 sa at hans klare råd var å imøtegå informasjonen og han viste til Skatteetatens brev av 28. januar 2016, som han i etterkant av møtet 3. april 2018 hadde fått tilsendt.
Om han snakket med A om dette kunne N4 ikke huske. Retten fikk et klart inntrykk av at diskusjonen først og fremst hadde vært med N2. Om N2s syn på Skatteetaten beskrev N4 at N2 hadde et litt «avvikende» syn på hvordan Skatteetaten opererte, og at N2 nok ikke skjønte sakens alvor.
Etter rettens syn bekreftet i stor grad N4 det A forklarte i retten. Retten mener imidlertid at A i etterkant av møtet på nytt fikk en indikasjon på av at regelen om 183 dager var viktig.
Etter rettens syn forklarte A og N2 seg i det store og det hele sammenfallende. Økokrim pekte på at A forklarte at han var helt avhengig av N2 og at dette sto i kontrast til bevisførselen som viste at A gjennom hele tiltaleperioden tok hånd om de aller fleste deler av eget liv uavhengig av N2. Retten oppfattet ikke As forklaring på samme måte som Økokrim. Riktignok forklarte A at han ikke gjorde noe overfor Skatteetaten uten N2, men retten oppfattet ikke at A mente han var avhengig av N2 på andre livsområder.
Forklaringen om hvor nøye N2 hadde forklart A om 183-dagersregelen var imidlertid forskjellig. Mens A forklarte at N2 hele veien sa at regelen om 183 dager ikke var avgjørende for hvor han skulle skatte, mente N2 at han flere ganger hadde minnet A på at han måtte oppholde seg godt under 183 dager i Norge i året.
På spørsmål om hva N2 hadde sagt til A om denne regelen, sa N2 at han hadde forklart A at han kunne bli skattepliktig dersom han var i Norge i 183 dager eller mer i året. Videre forklarte N2 at da ville A få et problem, for da måtte de forholde seg til skatteavtalen.
N2 forklarte videre at han og A hadde snakket sammen om å lage en oversikt eller logg over oppholdsperioder A var i Norge, men at ingen av dem trodde at A ville klare dette. Han presiserte at innfallsvinkelen hans var at A var i Skatteetatens søkelys og at han derfor ba A om være «veldig forsiktig» fremover. Videre utdypet han med å forklare at A er veldig synlig og at dette «trigget» interessen til Skatteetaten. På spørsmål om hva A skulle være forsiktig med, svarte N2 at A ikke skulle eksponere seg mer enn nødvendig i Norge, men at de også snakket om 183-dagersregelen.
Om oversikten A sendte over dager han var i Norge i 2013 og 2014 forklarte N2 at han visste den var feil, men at han ikke trodde den var så feil. Han viste til at A var et «rotehue».
Det er begrenset med skriftlig dokumentasjon på at N2 og A har snakket om 183-dagersregelen og hva som eventuelt ble sagt om denne. Den 20. januar 2016 sendte imidlertid N2 en e-post hvor det kommer fram at antall dager i Norge var et tema. I e-posten skrev han blant annet følgende:
«(...) Det andre er spørsmål om å være med i «[TV-program2]» til høsten. Det kunne sikkert vært moro, men vel ikke så lett for deg å få til. En ting er skattemyndighetene som helt sikkert da vil kreve skatt av deg i Norge. Det andre er at du må jo da være i [sted i Norge] omtrent sammenhengende fra september til slutten av noe.»
Retten er enig i at e-posten ga A nok en indikasjon på at antall dager hadde en betydning for om norske skattemyndigheter kunne kreve skatt av ham for utenlandsk inntekt og formue. Likevel er e-posten uklar når det gjelder begrunnelsen for dette. Etter rettens syn har e-posten betydning for vurderingen av hva A tenkte i 2016, men har begrenset verdi ved vurderingen av hva A tenkte over to år senere. Retten viser til at A er tiltalt for forsettlig å ha levert inn mangelfull skattemelding for ligningsårene 2017, 2018 og 2019.
Retten merket seg at N2 to ganger beskrev A som et «rotehue» og at han mente A aldri ville klart å holde styr på dagene. Likevel er det ingen spor av dokumentasjon på at N2 minnet A om hvor viktig nettopp dette var, utover e-posten om «[TV-program2]». Den fremlagte korrespondansen fra N2 til A om Skatteetaten handlet ikke om at A måtte være mindre enn 183 dager i Norge. Retten viser blant annet til at N2 skrev følgende til A 26. juni 2015:
«Hei A, Jeg har fått bedlagte brev fra Skatteetaten. De vil skattelegge deg for alt du eier og har i Norge. Det kan bety mange millioner i restskat for deg. Bakgrunnen er at de har undersøkt når og hvor du har brukt ditt bankkort, billeie og restauranter på Gardermoen. Jeg var sikker på at du har brukt et utenlandsk kredittkort når du var i Norge. Men har du brukt et norsk bankkort? Det var i så fall ikke særlig smart. De har jo vært etter deg i lange tider. Du burde nok i så fall tatt ut kont»
Resten av e-posten er borte. På dette tidspunktet hadde N2 fått vite at Skatteetaten mente A hadde vært 169 dager i Norge fra og med januar 2014 fram til oktober 2014. Etter rettens syn ville en naturlig reaksjon på dette være å undersøke om de 60 dagene virkelig stemte og deretter gi korrekte opplysninger til Skatteetaten. Rådet til N2 virker derimot å være at A skal bruke utenlandske kredittkort og kontanter for ikke å få oppmerksomhet rundt opphold i Norge.
Heller ikke da Skatteetaten varslet kontroll 29. april 2019, viser e-postkorrespondanse mellom N2 og A noen tegn på at N2 ble bekymret over om opplysningene han hadde gitt, på vegne av A, var korrekte. I en e-post til A skrev han blant annet:
Brevet de har sendt deg virker lite gjennomtenkt. Blant annet er lovhenvisningene «helt på jordet». Så de har nok bare funnet frem den gamle saken og tenkt å prøve seg på nytt. Kanskje de bare ville prøve seg ved å sende et brev til [sted utenfor Norge] for å se om du fikk det. Akkurat det skulle ikke forundre meg.
Etter rettens syn er det merkelig at dagene i Norge ikke fikk større fokus i den skriftlige kommunikasjonen dem imellom etter at N2 fikk innsyn i Skatteetatens sak mot A. N2 hadde på dette tidspunktet fått tilsendt kontoutskrifter som viste at A hadde vært svært mye i Norge. For eksempel lyder N2s e-post til A av 11. september 2019 i sin helhet slik:
«Hei,
Jeg så at du har ringt igjen. Jeg sittet opptatt i et møte her nede i hele ettermiddag.
Vedlagt oversendes utskrifter Skatteetaten har innhentet. Jeg kan ikke se at dette er lovlig. Men det spiller liten rolle når de først er der. Som du ser er det et sted mellom 900 og 1000 bruk av kortet ditt i Norge i 2014, de aller fleste på forskjellige golf-baner.
Det synes vanskelig å benekte at det er du som har brukt kortet. Tidligere har du skrevet at du var i Norge mindre enn 60 dager i 2014. Men med disse utskriftene ser det unektelig ut som om du har vært i Norge omkring 200 dager i 2014.
Forklaringen din om mindre enn 60 dager kan bli et problem for deg i den forstand at skatte-etaten kan påstå at du bevisst har gitt uriktige opplysninger til skattemyndighetene. Men direkte avgjørende for skatteplikten er det ikke. Du skal skattelegges der du har dine «hovedinteresser». Om du ett år har vært i Norge mer enn 183 dager skal du «i alminnerlighet» ansees bosatt her. Men helt avgjørende for skatteplikten er det ikke. Hvis det f.eks. foreligger dokumentasjoner på at du de neste årene ikke har vært i Norge så lenge, kan det alltid hevdes at det i 2014 var tilfeldig at du var så mye i Norge.
Jeg er usikker på strategien videre. Men i skatteavtalen med Storbritannia er det ikke du som er forpliktet til å håndtere dette videre. Skatte-etaten må ta det opp med Storbritannia. Jeg tror det beste vi kan gjøre nå er å henvise statte-etaen til å gå den veien.
Men det brevet den advokaten sendte var utrolig dumt. Det vekket en sovende hund. Uansett, gjort er gjort, og det får vi ikke gjort noe med i dag.
N2»
Etter Økokrims syn ville ikke N2 ordlagt seg slik dersom As forklaring var sann. Retten tolker e-posten annerledes. Etter rettens syn ville e-posten sett annerledes ut dersom det var slik at N2 gjennom fire år hadde minnet A på at 183 dager var en viktig grense. N2 forklarte at A hadde sagt han hadde kontroll, og at han trodde at A var i Norge mye mindre enn halve året. Retten oppfattet at N2 med denne forklaringen mente at A hadde feilinformert ham gjennom de siste fire og et halvt årene.
Etter rettens syn harmonerer denne forklaringen dårlig med det N2 skrev i denne e-posten. N2 argumenterte med at han ikke kunne se at det Skatteetaten hadde gjort var lovlig, at det kanskje var tilfeldig at A var så mye i Norge i 2014 og at han var «usikker på strategien videre».
Retten kan vanskelig forstå at N2 var usikker på strategien videre når det kom tydelig fram at A hadde vært langt mer i Norge i 2014 enn de tidligere hadde informert om. Etter rettens syn ville den naturlige strategien være å få fram fakta og rette opp feil. Retten bemerker at det var nettopp dette advokat N4 anbefalte i mai 2018, jf. e-posten fra N4 av 24. mai 2018, der han blant annet skrev:
«Utgangspunktet til etaten er at A er skattemessig bosatt i Norge fra og med 2014 – og at han derfor har plikt til å oppgi global inntekt/formue.
Skal man få gjort noe med dette så må alle kort på bordet og dere må klare å dokumentere at opphold i Norge ikke har oversteget 183/270 dager i aktuelle tidsrom.»
N2 var uenig med N4 24. mai 2018, jf. hans svar samme dag, hvor han blant annet skrev:
«Som Skatteetaten skriver er ligningen for 2015 nå endelig og ikke noe å gjøre ved. For meg er det da uforståelig at De kan skrive som De gjør om at «utgangspunktet er at A er skattemessig bosatt i Norge fra og med 2014.» Skatteetaten skriver jo egentlig det motsatte.»
Dette er for øvrig samme e-post hvor N2 minnet N4 på at A hadde bedt ham om å avslutte saken, jf. over.
Etter rettens syn tyder disse e-postene på at fokuset på dager ikke var så stort som N2 forklarte at det hadde vært. På bakgrunn av den øvrige bevisførselen er det rettens vurdering at N2s forklaring om at han gjennom hele tiltaleperioden var opptatt at A måtte være nøye med å telle dager ikke kan være helt korrekt. Økokrim har vist til at N2 ikke hadde noen grunn til å forklare seg bevisst uriktig. Retten er enig i det. Likevel må N2s forklaring etter rettens syn tolkes i lys av hva som har skjedd etterpå. Retten er ikke i tvil om at N2 er svært lei seg over at A ble tiltalt for skattesvik, og retten ser ikke bort fra at N2 har et behov for å forsvare egne handlinger. Retten vil likevel presisere at det ikke er noe som tyder på at N2 forklarte seg bevisst uriktig.
Retten merket seg N2s forklaring om at han trodde A uansett opphold i Norge var skattemessig bosatt på grunn av skatteavtalen med Storbritannia. N2 pekte på at A hadde bolig i Storbritannia og «sentrum for livsinteressene» der. Dette mener retten er en viktig del av N2s forklaring. Retten viser til at N2 forklarte at han i tiltaleperioden ikke visste at As leilighet i [sted utenfor Norge] var utleid på langtidskontrakt fra 2017, og at det var et sjokk for ham da han fikk vite dette i 2021. A på sin side forklarte at han trodde N2 visste at leiligheten var utleid. Dersom N2 i hele tiltaleperioden trodde at A uansett opphold i Norge var skattemessig bosatt i Storbritannia på grunn av bolig og «livsinteresser» forklarer det hvorfor ikke antall dager fikk et større fokus i den skriftlige dialogen mellom N2 og A.
A forklarte at han stolte på N2s vurdering av at han var skattemessig bosatt i Storbritannia gjennom tiltaleperioden. A begrunnet dette blant annet med at N2 sa han var ekspert på internasjonal skatterett og at N2 var veldig sikker i sitt syn. Et moment i vurderingen av As subjektive skyld er om denne forklaringen er riktig.
Etter rettens syn støtter N2s kommunikasjon med Skatteetaten denne forklaringen. Tonen er etter rettens syn svært bestemt og bærer preg av mistro. Retten kan ikke se at det er bevismessige holdepunkter for at dette skyldes A. Kombinert med at N2 beskrev A som et «rotehue» stiller retten seg noe spørrende til hvordan N2 kunne være så skråsikker i sine svar til Skatteetaten når det gjaldt oppholdsdager i Norge. Blant annet skrev N2 følgende i en e-post til Skatteetaten 12. mars 2015, etter at A hadde blitt anmodet om å opplyse om oppholdsdager i Norge:
«(....) Er det nødvendig å «etterforske» han med slike ting hvert eneste år? Han føler seg jo snart nesten som en kriminell under etterforskning. Det er jo snart en heltidsstilling som kreves bare for å besvare alt som kommer fra skattevesenet om A og hans selskaper.
Tidligere har han blitt anmodet om å føre journal når han er i Norge, når han kommer, hva han gjør og når han reiser tilbake til [sted utenfor Norge] igjen. Jeg har tidligere bedt om hjemmel for dette uten å få svar. Jeg ber igjen om å få oppgitt hjemmel for et slikt krav.»
Litt senere samme dag skrev han følgende:
«Det meste av dette kjenner skatte-etaten til fra før, jfr. tidligere redegjørelse. Jeg forstår jo at dere nå «vender hver eneste sten» for å få A skattepliktig til Norge, men vi er meget nøye på dette. Han betaler skatt i Norge fra sine selskaper som alle har ordnete og ryddige forhold. Det får ganske mye preg av mistenkeliggjøring og etterforskning når man da skal gå A personlig etter i sømmene. Det er jo ingen forbrytelse å flytte ut av Norge slik A gjorde i 2000.»
Den 26. juni 2015 fremkommer blant annet følgende i en e-post til Skatteetaten:
«Ligningsl. § 6-2 gir ikke hjemmel til å innhente informasjon om forhold som bruk av kredittkort og bankkort i den forstand at man krever opplysninger om når og hvor minibanker, innkjøp etc. er gjort. Dette er en form for overvåkning av en person som går langt ut over det ligningsloven hjemler. Det som pliktes å oppgi av tredjemann er «overføringer, innskudd og gjeld». Jeg minner også om det som fremgår av § 6-2 nr. 4 at målretting av kontroller ikke kan foretas uten «særlig grunn».
Det å bruke en offentlig myndighet som man innehar til å overvåke en person hvor han til enhver tid er, hva han gjør, når og hvor vedkommendes kort brukes til parkering, når og hvor hans kort brukes til å betale for servering, når og hvor det tas ut penger på minibank et A. er et meget alvorlige forhold. Det er systemer vi kjenner fra andre tider og andre samfunn enn det vi har i Norge.
Men før jeg går nærmere inn på dette ber jeg om bekreftelse på at Skatteetaten faktisk har gjort dette. Hvis jeg har misforstått ber jeg opplyst nøyaktig og detaljert hvilken informasjon Skatte-etaten har innhentet og på hvilken måte. Er det for eksempel innhentet opplysninger om hvor og når en minibank er brukt? Hvilken trygghet har Skattetaten for at uttak ikke har skjedd i utlandet? Og hvis det er trukket på hans konto i Norge, hvilken sikkerhet har Skatteetaten for at dette ikke er gjort elektronisk fra utlandet?
Videre ber jeg opplyst hva kravet om «særlig grunn» er begrunnet i.
Videre ber jeg om å få opplyst hvorfor A ikke er varslet om at denne type kontroll skulle foretas.»
Etter rettens syn uttrykte N2 seg like påståelig gjennom hele tiltaleperioden. For eksempel skrev han på e-post til Skatteetaten 7. oktober 2015 blant annet følgende:
«Forøvrig er meget uenig med Dem i at den bestemmelsen De viser til i Skatteloven hjemler en slik overvåkning som De hevder å ha foretatt av A bevegelser. Det å kunne få innsyn i kontoutskrifter er noe helt annet enn det De hevder å ha foretatt. Vi vil nå vurdere hva vi foretar oss i den forbindelse.»
Retten viser også til e-postkorrespondanse fra 2. mars 2016. I en e-post skrev Skatteetaten blant annet følgende:
«Hei
Da vi anser A som skattepliktig etter sktl. § 2-1 (pga antall dager i Norge), vil Norge ha skatteplikt for formue og inntekt i utlandet, jfr. sktl. § 2-1 (9). Det er skatteavtalen mellom eventuell bostedslandet/kildelandet som kan begrense norsk beskatningsrett.»
Videre i e-posten informeres det om reglene for skatteplikt.
Samme dag svarte N2:
«Hei! Vi bestrider jo As skatteplikt til Norge. Så hvis det er grunnlaget må vi ha en rettsavgjørelse først.»
To dager etterpå fikk N2 svar fra en seniorskattejurist i Skatteetaten, som blant annet skrev følgende:
«Skattyter er selvangivelsespliktig til Norge jfr ligningsloven (lignl) § 4-2 fordi han har inntekt og/eller formue som er skattepliktig til Norge.
Siden han er pliktig til å levere selvangivelse, har skattekontoret hjemmel i lignl. kap 6 til å innhente kontrollopplysninger som kan ha betydning for likningen og kontrollen av denne. Vi minner også om at skattyter har alminnelig opplysningsplikt etter lignl. § 4-1.
Det er ikke nødvendig med en rettsavgjørelse for å avgjøre skatteplikt til Norge. Skattekontoret har hjemmel til å gjennomføre endring av skattyters likning i lignl. § 9-5. Likningen er foreløpig ikke endret, men skattekontoret vurderer å endre likningen fordi kontrollopplysninger kan tilsi at skattyter må anses som alminnelig skattpliktig til Norge. Dersom likningen endres i tråd med dette, kan skattyter påklage avgjørelsen til skatteklagenemnda jfr lignl § 9-2 nr. 1 b eller begjære rettslig prøving av skattekontorets avgjørelse jfr lignl. § 11-1.»
To år etterpå viste N2 til denne korrespondansen i en logg til Skatteetaten. Her skrev N2 blant annet følgende:
«Det hevdes at undertegnede, som advokat for A, ved epost 02.03.2016 fikk beskjed om at A skattemessig ble betraktet som bosatt i Norge. Dette er ikke korrekt. Spørsmålet ble tatt opp i nevnte epost 02.03.2016. Men deretter, i epost av 04.03.2016, altså to dager senere, ble følgende anført fra skatteetaten: «Likningen er foreløpig ikke endret, men skattekontoret vurderer å endre likningen fordi kontrollopplysninger kan tilsi at skattyter må anses som alminnelig skattpliktig til Norge.» Det er stor forskjell på «å vurdere» å endre et skattemessig bosted og faktisk gjøre det. I tillegg har man dertil benyttet uttrykket «kan tilsi» om eventuell skatteplikt til Norge. Hverken A eller undertegnede mottok noen ny melding etter dette. Skattemessig bosted kan ikke endres uten et vedtak som skatteyter enten må godta eller bestride ved klage, eventuelt ved rettslig prosess. Ved undersøkelse i går fikk dertil A bekreftet at det IKKE er gjort noen endring i hans skattemessige bosted. Følgelig er han fortsatt registrert bosatt i Storbritannia. Jeg ber om at saken straks vurderes på nytt i lys av dette. Dersom vedtaket allikevel opprettholdes ber jeg om at herværende epost betraktes som en klage».
A forklarte at både han og N2 la vekt på at Skatteetaten brukte ordet «vurderer» og at dette måtte bety at Skatteetaten ikke anså A som skattemessig bosatt i Norge. Denne forklaringen støttes av at N2 i en e-post til advokat N4 la vekt på at Skatteetaten kun «vurderte» om A var skattemessig bosatt i Norge. Retten viser til at N2 i e-post 12. april 2018 skrev følgende til N4:
«Vdlagt oversendes den epost-korrespondansen jeg hadde med Skattetaten i 2015. Dette var andre gang den samme skatterevisor tok opp det samme spørsmålet. Første gang var i 2013 og saken døde da bare ut i intet.
Så kom ny henvendelse i januar 2015, se brevet fra Skatteetaten. Dette besvarte jeg som vedlagte eposter viser. Konklusjonen i mars 2015 endte med at Skattedirektoratet den 4. mars 2015 presiserte at de bare «vurderte» As skatteforhold og at ligningen «foreløpg ikke er endret».»
Etter rettens syn er dette en merkelig tolkning av e-postkorrespondansen med Skatteetaten.
Etter rettens syn er det flere bevismomenter som taler for at A ble informert om 183-dagersregelen og betydningen av denne. Spørsmålet er om dette gjør at retten kan utelukke As forklaring om at han aldri skjønte at han var skattemessig bosatt i Norge.
Etter en samlet vurdering har retten kommet til at As forklaring ikke kan utelukkes om dette. Retten har lagt vekt på at både N3s og N4s forklaring tyder på at N2 mente A var skattemessig bosatt i Storbritannia i 2018. N2 selv forklarte det samme. Retten har videre lagt vekt på at de tidsnære bevisene tyder på at N2 har vært svært sikker på dette.
Slik retten vurderer bevisene, hadde ikke N2 holdepunkter for å være så skråsikker og krass overfor Skatteetaten som han var gjennom hele tiltaleperioden. Retten kan ikke se at det er bevis for at A bevisst har løyet til N2 gjennom årene om fakta.
Etter rettens syn påvirket sannsynligvis N2s bestemte erte syn overfor Skatteetaten As eget syn på saken. At N2 var bestemt støttes også av hvordan advokat Noss beskrev N2. Advokat Noss forklarte at N2 på det første møtet var dominerende, holdt lange innlegg og at det var vanskelig å få til en diskusjon. Videre forklarte Noss at han oppfattet at A var en tilhører som håpet at rådgiverne skulle bli enige. Retten vil også bemerke at både aktor og forsvarer i perioder hadde problemer med å komme til ordet under N2s vitnemål, noe som underbygger at han er en talefør og selvsikker mann, slik A forklarte.
Med tanke på beviskravet i strafferetten har retten derfor kommet til at det er As forklaring som i det store og det hele må legges til grunn som bevist utover enhver rimelig tvil.
Retten har likevel funnet at en del av As forklaring ikke kan være riktig. Den delen av forklaringen som retten ser bort fra er at A ikke visste at han oppholdt seg mer enn 183 dager i Norge hvert år. Retten viser til at A ikke bare var noen få dager for mye i Norge, men at han oppholdt seg rundt 200-300 dager hvert år i Norge i hele tiltaleperioden. Etter rettens syn kan det utelukkes at A ikke visste at han var i Norge mer enn halve året, i alle fall fra 2017 til 2019. Retten viser til oversikten over antall dager som er gjengitt over.
Det avgjørende faktum som legges til grunn som bevist utover enhver rimelig tvil er derfor at A visste at han oppholdt seg i Norge mer enn halve året fra 2017, men at han ikke skjønte at han gjennom dette var skattemessig bosatt i Norge.
Det neste spørsmålet blir om A har handlet forsettlig.
Etter straffeloven § 22 er det tre forskjellige former for forsett: Hensiktsforsett, sannsynlighetsforsett og eventuelt forsett. Økokrim har prinsipalt anført at A hadde sannsynlighetsforsett fra og med ligningsåret 2017.
Det foreligger sannsynlighetsforsett når noen begår en handling med bevissthet om at handlingen sikkert eller mest sannsynlig har et innhold som dekkes av gjerningsbeskrivelsen, jf. straffeloven § 22 bokstav b.
Økokrim har anført at A anså det som mest sannsynlig at han var skattemessig bosatt i Norge og at han derfor mest sannsynlig hadde plikt til å oppgi utenlandsk inntekt og formue til norske skattemyndigheter. Retten kan ikke se at det er ført bevis for et slikt forsett. Det vises til vurderingen over hvor retten kom til at As forklaring ikke kan utelukkes når det gjelder skattemessig bosted. Retten har etter bevisvurderingen kommet til A anså det som mest sannsynlig at han var skattemessig bosatt i Storbritannia gjennom hele tiltaleperioden, og at opplysningene om hans inntekt og formue i utlandet derfor ikke var relevante for de norske skattemyndighetene.
Økokrim har subsidiært anført at A i de siste tre årene i tiltaleperioden utviste såkalt eventuelt forsett. Eventuelt forsett foreligger når gjerningspersonen «holder det for mulig at handlingen dekker gjerningsbeskrivelsen, og velger å handle selv om det skulle være tilfellet», jf. straffeloven § 22 bokstav c.
Dersom A hadde eventuelt forsett innebærer det for det første at han anså det for mulig at det å ikke opplyse om utenlandsk inntekt og formue dekket gjerningsbeskrivelsen i straffebudet, det vil si at han anså det som mulig at dette var opplysninger som var relevante for Skatteetaten når de skulle fastsette skatten hans. Dernest må han bevisst ha valgt å ikke opplyse om disse, selv om dette førte til at han objektivt sett begikk skattesvik.
Retten er etter bevisførselen enig i at A må ha ansett det som mulig at han var skattemessig bosatt i Norge og at det derfor var en mulighet for at han skulle ha oppgitt all inntekt og formue til norske skattemyndigheter. Retten finner det likevel ikke bevist utover enhver rimelig tvil at han har godtatt konsekvensen av dette. Retten kan etter bevisførselen ikke se at det er dekning for at A bestemte seg for å unnlate å opplyse om inntekt og formue, selv om gjerningsbeskrivelsen med dette ble oppfylt. Det er etter rettens syn ingenting i bevisførselen som støtter en slik hypotese. Retten viser til bevisvurderingen over.
Retten har derfor kommet til at A ikke kan dømmes for forsettlig skattesvik.
Det neste spørsmålet er om A har vært grovt uaktsom.
Bestemmelsen om uaktsomhet i straffeloven lyder slik:
«§ 23. Uaktsomhet
Den som handler i strid med kravet til forsvarlig opptreden på et område, og som ut fra sine personlige forutsetninger kan bebreides, er uaktsom.
Uaktsomheten er grov dersom handlingen er svært klanderverdig og det er grunnlag for sterk bebreidelse»
Det er andre ledd som er aktuell her. Retten viser til at straffeloven § 380 kun rammer den som har handlet «grovt uaktsomt». Spørsmålet er dermed om A har handlet «i strid med kravet til forsvarlig opptreden» på det området saken gjelder, nemlig opplysningsplikten overfor skattemyndighetene, og om dette var «sterkt klanderverdig».
Det er et krav om at den grove uaktsomheten må dekke den omstendighet at de opplysningene A har unnlatt å gi, var skattemessig relevante. A har forklart at han var i god tro, men har erkjent at han har opptrådt grovt uaktsomt. Som gjennomgangen over viser kan retten etter bevisførselen ikke utelukke muligheten for at A var i god tro. Etter rettens syn ville en normalt aktsom person som får vite at oppholdstid i Norge er relevant for skatteplikten undersøke dette, og sørge for å holde en oversikt. Dette gjorde ikke A. For retten er det klart at A handlet i strid med forsvarlig opptreden når han ikke opplyste om utenlandsk inntekt og formue.
Retten legger ved denne vurderingen vekt på at A forklarte at han kjente til regelen om 183 dager. Videre har retten lagt vekt på at han flere ganger ble minnet om at antall dager i Norge var relevant, blant annet gjennom e-posten fra N2 om «[TV-program2]». Også e-postene fra den britiske og amerikanske skatterådgiveren ga A en grunn til å undersøke om antall dager var viktig for hans skattemessig status i Norge. Likevel har han gjennom seks år unnlatt å føre oversikt over hvor mye han var i Norge, og unnlatt å undersøke betydningen av å være her mer enn dette. Dette er etter rettens syn sterkt klanderverdig.
Retten er derfor ikke i tvil om at A gjennom hele tiltaleperioden har utvist grov uaktsomhet som både dekker at han hadde opplysningsplikt, fordi han var skattemessig bosatt i Norge på grunn av antall dager han oppholdt seg her, og at han ikke ga pliktige opplysninger til Skatteetaten.
Særlig klanderverdig var det etter rettens syn at A ikke gjorde mer for å sette seg inn i regelverket etter at han fikk vite av både N3 og N3s regnskapsmedarbeider at Skatteetaten alltid er opptatt av antall dager. På tross av dette, og på tross av at han skjønte at N4 var uenig med N2, valgte han å stole på N2 uten å gjøre ytterligere undersøkelser. Videre valgte han å stole på at N2 hadde kontroll, på tross av at han visste at N2 ikke kjente til alle fakta, nemlig hvor mye han faktisk var i Norge. Dette er etter rettens syn i øvre sjikt av grov uaktsomhet.
Slik retten vurderer saken er det ikke mindre klanderverdig at A mente han var «litt distré». Tvert imot er det rettens syn at han derfor burde vært ekstra nøye med å føre opp dager etter at han fikk vite at oppholdstid i Norge kunne være relevant for hans skatteplikt.
Retten er ikke i tvil om at A har vært uaktsom når det gjelder skattefølgen, det vil si at han burde ha skjønt at unnlatelsen av å opplyse om inntekter og formue i utlandet kunne føre til en skattemessig fordel. Retten har da sammenlignet med hva en normalt aktsom person ville ha skjønt.
Rettens konklusjon er etter dette at både de objektive og subjektive vilkårene for straff for grovt uaktsomt grovt skattesvik er oppfylt for alle postene i tiltalebeslutningen. A skal derfor dømmes for overtredelse av straffeloven § 380.
A er 43 år og tidligere ustraffet. Han er samboer og forsørger sammen med henne et barn. Det skal nå utmåles straff for seks tilfeller av grovt uaktsomt grovt skattesvik, jf. straffeloven § 380.
Strafferammen er i utgangspunktet seks år. Straffeloven § 79 bokstav a kommer til anvendelse fordi A har begått flere lovbrudd. Retten viser til punkt 3.4 innledningsvis om at hver skattemelding som leveres med ufullstendige opplysninger, skal anses som et selvstendig straffbart forhold. Strafferammen økes derfor til 12 år.
Grovt uaktsomme og forsettlige skattesvik har samme strafferamme. Om grunnen til dette viser retten til Ot.prp.nr.22 (2008–2009) side 479:
«Videreføring av strafferammen for grovt uaktsomt grovt skattesvik skyldes i hovedsak at det på skatterettens område kan være vanskelig å føre bevis for forsett. Det gjelder særlig ved de mer sofistikerte formene for skatteplanlegging hvor det kan være snakk om meget betydelige beløp. Straffverdigheten ved overtredelse av bestemmelsen om forsettlig skattesvik og grovt uaktsomt grovt skattesvik kan i mange tilfeller være den samme. Unnlatelse av å nedjustere strafferammen for de grove tilfellene av grovt uaktsomt skattesvik er ikke ment å lede til en skjerpet straffutmålingspraksis.»
Det er begrenset med rettspraksis for grovt uaktsomt grovt skattesvik. Både aktor og forsvarer var enige om at det naturlige ved straffeutmålingen er å ta utgangspunkt i hva straffen ville vært ved forsettlig overtredelse, for deretter å gjøre et fradrag. Retten er enig i denne fremgangsmåten. Det er også fremgangsmåten som er benyttet av Høyesterett, blant annet i HR-2017-553-A.
Ved straffutmålingen tar retten utgangspunkt i beløpets størrelse. A unnlot å opplyse om inntekter på totalt rundt 12,8 millioner kroner og formue på totalt rundt 307 millioner kroner. Det unndratte skattebeløpet er rundt 5,4 millioner kroner. Ved vurderingen av overtredelsens omfang og alvor legger retten også vekt på hvor lenge de straffbare handlingene har pågått. For A dreier det seg om en opplysningsvikt over seks inntektsår.
Både aktor og forsvarer har vist til Rt-2011-1509, der det ble lagt til grunn at fengsel i 2 år og 8 måneder ville være riktig straff for unndragelse av skatt med i overkant av 5 millioner kroner, jf. avsnitt 14 og 22. I saken ble det presisert at allmennpreventive hensyn kom inn med tyngde fordi det dreide seg om store verdier, og fordi domfelte hadde «gått frem på en måte som har gjort det meget vanskelig og tidkrevende å avdekke forholdet», jf. avsnitt 20.
I Rt-2015-1103 ble fengselsstraffen for skatteunndragelse av inntekt og/eller formue på minst 1,5 millioner kroner ansett å være ett år, jf. avsnitt 17.
Beløpet i vår sak er etter justering av kroneverdien en god del lavere enn den første saken, men høyere enn den andre saken. Dessuten har skattesviket i vår sak pågått over flere år.
Av sammenlignbar rettspraksis for skattesvik viser retten også til Rt-2010-1121. I den saken ble straffen ubetinget fengsel i ett år for unnlatelse av å oppgi inntekter på mer enn 3,2 millioner kroner fordelt på to inntektsår med en skatteeffekt på noe over 900 000 kroner. Videre viser retten til Rt-2011-1509, der straffen ble fengsel i to år og en måned. Tiltalte hadde i den saken unnlatt å oppgi inntekter på ca. 18 millioner kroner, hvorav det skulle vært betalt skatt på vel fem millioner kroner, altså et beløp som er nærmere vår sak.
I LE-2020-2007 uttalte lagmannsretten at unndratt skatt på ca. 3,5 millioner kroner isolert sett kvalifiserte til fengsel i rundt 2 år.
Etter rettens syn vil utgangspunktet for straff i denne saken, dersom skattesviket var begått forsettlig, være rundt 2 år og 7 måneder.
Straffenivået for grovt uaktsom overtredelse er lavere enn ved forsettlig overtredelse. Etter rettens syn må det gjøres et betydelig fradrag i straffen på grunn av skyldgraden. I HR-2017-553-A ble straffen redusert fra 6-7 måneder fengsel til 120 dager betinget, men dette var på først og fremst grunn av liggetid. I avsnitt 37 uttalte førstvoterende likevel følgende om betydningen av skyldgraden:
«Når skyldgraden er grov uaktsomhet, foreligger imidlertid ikke elementet av planmessig skatteunndragelse. I Rt-2003-320 – som gjaldt bedrageri av sosialtjenester – fremholdt førstvoterende i avsnitt 14 at det er «innlysende at skyldgraden vil måtte stå helt sentralt ved bedømmelsen av straffverdigheten av et bedrageri». Selv om selvangivelsesprinsippet innebærer at straffebud rettet mot skattyters grove uaktsomhet må straffes strengt, må skyldgraden ha vekt også ved vurderingen av straffverdigheten ved skattesvik.»
Retten legger dette til grunn.
Retten viser også til uttalelser i forarbeidene til endringsloven av 21 desember 1990, Ot.prp.nr.11 (1990–1991), hvor det ble foreslått en generell straffeskjerping for de mest alvorlige skatteunndragelsene. I proposisjonen fremhevet departementet at fengsel inntil seks år skal kunne idømmes når en overtredelse leder eller kan lede til unndragelse av et meget betydelig beløp, eller er utført på en særlig tildekket måte, blant annet ved bruk av transaksjoner i utenlandske «skatteparadis». Et hensyn bak den økte strafferammen var at slike transaksjoner vil være vanskelige å avdekke for norske ligningsmyndigheter og norsk politi, og at straffetrusselen er det eneste som kan ha avskrekkende virkning. Disse hensynene gjør seg ikke gjeldende i vår sak, bortsett fra at unndragelsen gjelder et stort beløp. Slik retten vurderer det må skyldgraden og manglende planmessighet og gjennomføringsmåte føre til et fradrag på rundt 35 prosent.
Etter rettens syn er derfor riktig utgangpunktet for straff i vår sak rundt 1 år og 8 måneder.
Økokrim har anført at straffen må skjerpes av allmennpreventive hensyn. Retten er ikke enig i det. Sterke allmennpreventive hensyn gjør seg gjeldende ved økonomiske forbrytelser, men dette er etter rettens syn hensyntatt ved utgangspunktet for utmålingen. Retten viser dessuten til at det kanskje ikke først og fremst er straffens lengde, men avsløringsrisiko og høy tilleggsskatt som virker dempende på slike aktiviteter. I den forbindelse viser retten til NOU 2009:4 Tiltak mot skatteunndragelser, som i sin utredning viser til flere undersøkelser om skattesvik og svart arbeid. På side 25 fremkommer følgende:
«I Frischsenterets rapport 6/2000 uttales det at følgende hovedtyper av faktorer, ifølge forskjellige teorier, kan påvirke omfanget av hvor mye den enkelte vil arbeide svart og/eller unndra skatt:
Det er det siste punktet som er relevant i vår sak, nemlig straffens avskrekkende virkning på andre enn lovbryteren selv. Videre skrev skatteunndragelsesutvalget følgende på side 29:
«Selv om teoretiske modeller under visse forutsetninger viser at strengere sanksjoner gir høyere unndragelse, blir dette resultat stort sett avkreftet av de empiriske studier. Hypotesen om sanksjonenes allmennpreventive virkning er derfor styrket, men den kvantitative virkningen av strengere sanksjoner synes å være beskjeden.»
På denne bakgrunn mener retten at allmennpreventive hensyn først og fremst er et argument for typen straff som ilegges. Etter rettens syn foreligger det ikke skjerpende omstendigheter i vår sak.
A har i retten avgitt en uforbeholden tilståelse, og det skal gi et fradrag i straffen etter straffeloven § 78 bokstav f. Etter rettens syn skal tilståelsen i denne saken føre til et fradrag på rundt 25 prosent. Retten har ved vurderingen lagt vekt på at A har bidratt til å få saken oppklart ved å oppheve taushetsplikten til både advokat N2 og N4, og at han har forklart seg i flere politiavhør og erkjent straffeskyld i avhør. Retten har også lagt vekt på at saken, slik retten vurderer det, kunne gått som en tilståelsessak. Det kan ikke lastes A at saken ble gjennomført som en ordinær hovedforhandling.
Forsvarer har også pekt på at A har gitt frivillig sikkerhet for å gjøre opp for seg. Det er vist til straffeloven § 78 bokstav b. Retten legger begrenset vekt på dette.
Det er spesielle omstendigheter ved saken som trekker i formildende retning. Retten viser til at overtredelsen ikke bærer noe preg av planlagt skattesvik, men skyldes feilaktig rådgivning kombinert med egen grov uaktsomhet. At skattyter har stolt på en rådgiver gir i seg selv ikke lavere straff, men etter rettens syn var N2 ikke bare en alminnelig rådgiver. De forklarte begge to at N2 har vært en slags ekstrafar gjennom mange år. Retten legger til grunn at tillitsforholdet dem imellom var et helt annet enn ved profesjonell rådgivning, noe som gjør saken spesiell. Retten har lagt noe vekt på dette, men det har ikke ført til et vesentlig fradrag i straffen.
Samlet ha retten kommet til at riktig straff er fengsel i ett år og to måneder.
Forsvarer har argumentert for at A bør ilegges samfunnsstraff.
Etter straffeloven § 48 kan samfunnsstraff idømmes i stedet for fengselsstraff når:
Vilkårene i bokstav c er oppfylt. Etter bestemmelsens andre ledd kan første ledd bokstav a fravikes når sterke grunner taler for at samfunnsstraff idømmes.
Det klare utgangspunktet ved grov økonomisk kriminalitet, som skattesvik, er at det skal reageres med ubetinget fengsel. Det er særlige allmennpreventive hensyn som gjør at rettspraksis er tilbakeholden med å ilegge samfunnsstraff ved grov økonomisk kriminalitet. Slik kriminalitet er misbruk av sentrale velferdsgoder som i stor grad er basert på tillit til at brukerne gir en ærlig og korrekt beskrivelse av sin økonomiske situasjon. Bare i spesielle tilfeller kan det forsvares å fravike utgangspunktet om ubetinget fengsel og i stedet anvende samfunnsstraff, jf. Rt-2013-416 avsnitt 17. Retten er ikke kjent med at det er ilagt samfunnsstraff for grovt skattesvik.
l Høyesteretts avgjørelse i Rt-2004-497 om grovt underslag av rundt 500 000 kroner uttalte Høyesterett i avsnitt 10 at samfunnsstraff i det aktuelle tilfellet bare kunne være aktuelt dersom det forelå «helt særegne forhold». I Rt-2003-830, som gjaldt grovt bedrageri av omtrent 1 000 000 kroner og grov overtredelse av alkoholloven, uttalte Høyesterett i avsnitt 13 at samfunnsstraff i det aktuelle tilfellet bare kunne være aktuelt dersom det forelå «meget tungtveiende individuelle grunner». I Rt-2006-853 ble det idømt samfunnsstraff for grovt underslag, men saken gjaldt et vesentlig lavere beløp enn i vår sak, og halvparten av beløpet var tilbakebetalt før forholdet ble oppdaget.
Slik retten vurderer saken kan individualpreventive hensyn tilsi samfunnsstraff. A er ikke straffet før, han dømmes ikke for forsettlig overtredelse og det foreligger særlige omstendigheter der han har stolt på en nær tillitsperson som han selv følte han ikke hadde noen grunn til å tvile på.
Den største delen av samfunnsstraffen brukes til samfunnsnyttig arbeid. Det kan være i frivillige organisasjoner, sosiale institusjoner, kirker, skoler og barnehager. På den måten har samfunnsstraffen i større grad enn fengsel et preg av å gjøre opp for seg, siden straffen brukes til noe som er nyttig for fellesskapet. Etter rettens syn er dette momenter som tilsier at det kunne vært hensiktsmessig med samfunnsstraff. Retten mener likevel ikke at det er «sterke grunner» som taler for samfunnsstraff i denne saken.
Selv om retten hadde kommet til at det foreligger sterke grunner kan samfunnsstraff ikke ilegges når straffens formål taler mot en reaksjon i frihet.
Etter rettens syn veier de allmennpreventive hensynene noe mindre ved overtredelser som i vår sak enn ved de mer planmessige forsettlige overtredelsene. Etter rettens syn er det likevel viktig av allmennpreventive hensyn at også grovt uaktsomme overtredelser straffes strengt, og retten viser til at det ofte er krevende å bevise forsett i slike saker. I utgangspunktet mener retten at straffens formål klart taler mot samfunnsstraff.
Retten har vurdert om samfunnsstraff kan ilegges sammen med 60 dagers ubetinget fengsel og om dette kan føre til at hensynet til straffens formål ikke taler mot en reaksjon i frihet. Retten viser i den forbindelse til sitatene over fra skatteunndragelsesutvalget om at lengden på straffen har begrenset avskrekkende effekt, jf. punkt 7.4. over.
Etter straffeloven § 51, jf. § 32 første ledd bokstav a, kan det idømmes ubetinget fengselsstraff på inntil 60 dager sammen med samfunnsstraff når særlige grunner tilsier det.
Ved lov 29. juni 2007 nr. 84 ble mulighetene for å bruke deldom med samfunnsstraff utvidet. Lovendringen var begrunnet i et ønske om å øke bruken av samfunnsstraff som alternativ reaksjon. Det var også et tiltak for å avvikle soningskøen, jf. Ot.prp.nr.31 (2006–2007) s. 54. Under kapittel 11, merknader til de enkelte bestemmelsene, uttalte departementet på side 75 om sjette ledd, som i dag er § 51 bokstav a følgende:
«Av sjette ledd fremgår det at samfunnsstraff som utgangspunkt ikke skal kombineres med ubetinget fengsel. Det kan imidlertid tenkes at en straffesak omfatter flere forhold der noen gir grunnlag for å idømme samfunnsstraff, mens ett eller flere forhold er av en slik art at det anses uheldig å anvende samfunnsstraff av allmennpreventive grunner, for eksempel promillekjøring. Det vil være lite heldig om retten da skulle være nødt til å anvende ubetinget fengsel for det hele. Regelen tar ellers særlig sikte på de tilfellene der den siktede har utholdt varetekt i anledning saken.»
Etter rettens syn er det i vår sak uheldig å anvende samfunnsstraff av allmennpreventive grunner, men det gjelder alle forholdene, noe som derfor skiller seg fra typetilfellet som nevnes i forarbeidene.
Høyesterett har vært tilbakeholden med å forene samfunnsstraff med ubetinget fengsel. Ingen av sakene gjelder økonomisk kriminalitet. Matningsdal mener at en slik kombinasjon bare bør skje der allmennpreventive hensyn taler sterkt for det fordi «fullbyrding av fengselsstraffen kan virke forstyrrende for gjennomføringen av samfunnsstraffen», jf. straffelovens lovkommentar til § 51, note 1, Juridika.no (bekreftet ajour per 1. juli 2022).
Retten har kommet til at samfunnsstraff ikke er riktig straff i denne saken. Etter rettens syn foreligger det ikke så sterke grunner som tilsier samfunnsstraff at hovedregelen om ubetinget fengsel skal fravikes. Videre har retten kommet til at samfunnsstraff vil stride mot straffens formål.
Ved denne vurderingen har retten lagt vekt på at overtredelsen er grov og at uaktsomheten var i det øvre sjikt de siste tre årene. Retten har heller ikke funnet rettspraksis på at det er ilagt samfunnsstraff i lignende saker. Retten har heller ikke funnet eksempler på at samfunnsstraff er kombinert med både fengsel og bot, jf. punktet under.
Etter en helhetsvurdering har retten derfor kommet til at riktig straff er fengsel i ett år og to måneder.
A skal i tillegg idømmes en bot. Fastsettelsen av botens størrelse er i stor grad skjematisk. Om utmålingen av bot ved skattesvik heter det i HR-2017-553-A avsnitt 48:
«Utmålingen av boten skal følgelig ta utgangspunkt i halvparten av den alternative tilleggsskatten, som etter ligningsloven var 30 prosent. Skatteforvaltningsloven, som trådte i kraft 1. januar 2017, endret satsen for tilleggsskatt til 20 prosent av den fordelen som kunne vært oppnådd. Ut fra prinsippet i straffeloven 2005 § 3 om bruk av den for siktede gunstigste lov, bør etter mitt syn denne reduksjonen i prosentsatsen for tilleggsskatten også få utslag i botens størrelse, ved at man tar utgangspunkt i 20 prosent av det unndratte skattebeløpet.»
Retten legger disse prinsippene til grunn for utmålingen.
Skatteetatens beregninger viser at A for inntektsårene 2014 til 2019 unndro totalt 5 422 206 kroner i skatt. En alternativ tilleggsskatt på 20 prosent utgjør 1 084 441,20 kroner. Halvparten av dette er 542 220 kroner.
Boten fastsettes etter dette til 540 000 kroner, i tråd med aktors påstand. Den subsidiære fengselsstraffen settes til 21 dager, jf. blant annet HR-2022-981-A avsnitt 67.
A er 43 år og tidligere ustraffet. Han er samboer og forsørger sammen med henne et barn. Det skal nå utmåles straff for seks tilfeller av grovt uaktsomt grovt skattesvik, jf. straffeloven § 380.
Strafferammen er i utgangspunktet seks år. Straffeloven § 79 bokstav a kommer til anvendelse fordi A har begått flere lovbrudd. Retten viser til punkt 3.4 innledningsvis om at hver skattemelding som leveres med ufullstendige opplysninger, skal anses som et selvstendig straffbart forhold. Strafferammen økes derfor til 12 år.
Grovt uaktsomme og forsettlige skattesvik har samme strafferamme. Om grunnen til dette viser retten til Ot.prp.nr.22 (2008–2009) side 479:
«Videreføring av strafferammen for grovt uaktsomt grovt skattesvik skyldes i hovedsak at det på skatterettens område kan være vanskelig å føre bevis for forsett. Det gjelder særlig ved de mer sofistikerte formene for skatteplanlegging hvor det kan være snakk om meget betydelige beløp. Straffverdigheten ved overtredelse av bestemmelsen om forsettlig skattesvik og grovt uaktsomt grovt skattesvik kan i mange tilfeller være den samme. Unnlatelse av å nedjustere strafferammen for de grove tilfellene av grovt uaktsomt skattesvik er ikke ment å lede til en skjerpet straffutmålingspraksis.»
Det er begrenset med rettspraksis for grovt uaktsomt grovt skattesvik. Både aktor og forsvarer var enige om at det naturlige ved straffeutmålingen er å ta utgangspunkt i hva straffen ville vært ved forsettlig overtredelse, for deretter å gjøre et fradrag. Retten er enig i denne fremgangsmåten. Det er også fremgangsmåten som er benyttet av Høyesterett, blant annet i HR-2017-553-A.
Ved straffutmålingen tar retten utgangspunkt i beløpets størrelse. A unnlot å opplyse om inntekter på totalt rundt 12,8 millioner kroner og formue på totalt rundt 307 millioner kroner. Det unndratte skattebeløpet er rundt 5,4 millioner kroner. Ved vurderingen av overtredelsens omfang og alvor legger retten også vekt på hvor lenge de straffbare handlingene har pågått. For A dreier det seg om en opplysningsvikt over seks inntektsår.
Både aktor og forsvarer har vist til Rt-2011-1509, der det ble lagt til grunn at fengsel i 2 år og 8 måneder ville være riktig straff for unndragelse av skatt med i overkant av 5 millioner kroner, jf. avsnitt 14 og 22. I saken ble det presisert at allmennpreventive hensyn kom inn med tyngde fordi det dreide seg om store verdier, og fordi domfelte hadde «gått frem på en måte som har gjort det meget vanskelig og tidkrevende å avdekke forholdet», jf. avsnitt 20.
I Rt-2015-1103 ble fengselsstraffen for skatteunndragelse av inntekt og/eller formue på minst 1,5 millioner kroner ansett å være ett år, jf. avsnitt 17.
Beløpet i vår sak er etter justering av kroneverdien en god del lavere enn den første saken, men høyere enn den andre saken. Dessuten har skattesviket i vår sak pågått over flere år.
Av sammenlignbar rettspraksis for skattesvik viser retten også til Rt-2010-1121. I den saken ble straffen ubetinget fengsel i ett år for unnlatelse av å oppgi inntekter på mer enn 3,2 millioner kroner fordelt på to inntektsår med en skatteeffekt på noe over 900 000 kroner. Videre viser retten til Rt-2011-1509, der straffen ble fengsel i to år og en måned. Tiltalte hadde i den saken unnlatt å oppgi inntekter på ca. 18 millioner kroner, hvorav det skulle vært betalt skatt på vel fem millioner kroner, altså et beløp som er nærmere vår sak.
I LE-2020-2007 uttalte lagmannsretten at unndratt skatt på ca. 3,5 millioner kroner isolert sett kvalifiserte til fengsel i rundt 2 år.
Etter rettens syn vil utgangspunktet for straff i denne saken, dersom skattesviket var begått forsettlig, være rundt 2 år og 7 måneder.
Straffenivået for grovt uaktsom overtredelse er lavere enn ved forsettlig overtredelse. Etter rettens syn må det gjøres et betydelig fradrag i straffen på grunn av skyldgraden. I HR-2017-553-A ble straffen redusert fra 6-7 måneder fengsel til 120 dager betinget, men dette var på først og fremst grunn av liggetid. I avsnitt 37 uttalte førstvoterende likevel følgende om betydningen av skyldgraden:
«Når skyldgraden er grov uaktsomhet, foreligger imidlertid ikke elementet av planmessig skatteunndragelse. I Rt-2003-320 – som gjaldt bedrageri av sosialtjenester – fremholdt førstvoterende i avsnitt 14 at det er «innlysende at skyldgraden vil måtte stå helt sentralt ved bedømmelsen av straffverdigheten av et bedrageri». Selv om selvangivelsesprinsippet innebærer at straffebud rettet mot skattyters grove uaktsomhet må straffes strengt, må skyldgraden ha vekt også ved vurderingen av straffverdigheten ved skattesvik.»
Retten legger dette til grunn.
Retten viser også til uttalelser i forarbeidene til endringsloven av 21 desember 1990, Ot.prp.nr.11 (1990–1991), hvor det ble foreslått en generell straffeskjerping for de mest alvorlige skatteunndragelsene. I proposisjonen fremhevet departementet at fengsel inntil seks år skal kunne idømmes når en overtredelse leder eller kan lede til unndragelse av et meget betydelig beløp, eller er utført på en særlig tildekket måte, blant annet ved bruk av transaksjoner i utenlandske «skatteparadis». Et hensyn bak den økte strafferammen var at slike transaksjoner vil være vanskelige å avdekke for norske ligningsmyndigheter og norsk politi, og at straffetrusselen er det eneste som kan ha avskrekkende virkning. Disse hensynene gjør seg ikke gjeldende i vår sak, bortsett fra at unndragelsen gjelder et stort beløp. Slik retten vurderer det må skyldgraden og manglende planmessighet og gjennomføringsmåte føre til et fradrag på rundt 35 prosent.
Etter rettens syn er derfor riktig utgangpunktet for straff i vår sak rundt 1 år og 8 måneder.
Økokrim har anført at straffen må skjerpes av allmennpreventive hensyn. Retten er ikke enig i det. Sterke allmennpreventive hensyn gjør seg gjeldende ved økonomiske forbrytelser, men dette er etter rettens syn hensyntatt ved utgangspunktet for utmålingen. Retten viser dessuten til at det kanskje ikke først og fremst er straffens lengde, men avsløringsrisiko og høy tilleggsskatt som virker dempende på slike aktiviteter. I den forbindelse viser retten til NOU 2009:4 Tiltak mot skatteunndragelser, som i sin utredning viser til flere undersøkelser om skattesvik og svart arbeid. På side 25 fremkommer følgende:
«I Frischsenterets rapport 6/2000 uttales det at følgende hovedtyper av faktorer, ifølge forskjellige teorier, kan påvirke omfanget av hvor mye den enkelte vil arbeide svart og/eller unndra skatt:
Det er det siste punktet som er relevant i vår sak, nemlig straffens avskrekkende virkning på andre enn lovbryteren selv. Videre skrev skatteunndragelsesutvalget følgende på side 29:
«Selv om teoretiske modeller under visse forutsetninger viser at strengere sanksjoner gir høyere unndragelse, blir dette resultat stort sett avkreftet av de empiriske studier. Hypotesen om sanksjonenes allmennpreventive virkning er derfor styrket, men den kvantitative virkningen av strengere sanksjoner synes å være beskjeden.»
På denne bakgrunn mener retten at allmennpreventive hensyn først og fremst er et argument for typen straff som ilegges. Etter rettens syn foreligger det ikke skjerpende omstendigheter i vår sak.
A har i retten avgitt en uforbeholden tilståelse, og det skal gi et fradrag i straffen etter straffeloven § 78 bokstav f. Etter rettens syn skal tilståelsen i denne saken føre til et fradrag på rundt 25 prosent. Retten har ved vurderingen lagt vekt på at A har bidratt til å få saken oppklart ved å oppheve taushetsplikten til både advokat N2 og N4, og at han har forklart seg i flere politiavhør og erkjent straffeskyld i avhør. Retten har også lagt vekt på at saken, slik retten vurderer det, kunne gått som en tilståelsessak. Det kan ikke lastes A at saken ble gjennomført som en ordinær hovedforhandling.
Forsvarer har også pekt på at A har gitt frivillig sikkerhet for å gjøre opp for seg. Det er vist til straffeloven § 78 bokstav b. Retten legger begrenset vekt på dette.
Det er spesielle omstendigheter ved saken som trekker i formildende retning. Retten viser til at overtredelsen ikke bærer noe preg av planlagt skattesvik, men skyldes feilaktig rådgivning kombinert med egen grov uaktsomhet. At skattyter har stolt på en rådgiver gir i seg selv ikke lavere straff, men etter rettens syn var N2 ikke bare en alminnelig rådgiver. De forklarte begge to at N2 har vært en slags ekstrafar gjennom mange år. Retten legger til grunn at tillitsforholdet dem imellom var et helt annet enn ved profesjonell rådgivning, noe som gjør saken spesiell. Retten har lagt noe vekt på dette, men det har ikke ført til et vesentlig fradrag i straffen.
Samlet ha retten kommet til at riktig straff er fengsel i ett år og to måneder.
Forsvarer har argumentert for at A bør ilegges samfunnsstraff.
Etter straffeloven § 48 kan samfunnsstraff idømmes i stedet for fengselsstraff når:
Vilkårene i bokstav c er oppfylt. Etter bestemmelsens andre ledd kan første ledd bokstav a fravikes når sterke grunner taler for at samfunnsstraff idømmes.
Det klare utgangspunktet ved grov økonomisk kriminalitet, som skattesvik, er at det skal reageres med ubetinget fengsel. Det er særlige allmennpreventive hensyn som gjør at rettspraksis er tilbakeholden med å ilegge samfunnsstraff ved grov økonomisk kriminalitet. Slik kriminalitet er misbruk av sentrale velferdsgoder som i stor grad er basert på tillit til at brukerne gir en ærlig og korrekt beskrivelse av sin økonomiske situasjon. Bare i spesielle tilfeller kan det forsvares å fravike utgangspunktet om ubetinget fengsel og i stedet anvende samfunnsstraff, jf. Rt-2013-416 avsnitt 17. Retten er ikke kjent med at det er ilagt samfunnsstraff for grovt skattesvik.
l Høyesteretts avgjørelse i Rt-2004-497 om grovt underslag av rundt 500 000 kroner uttalte Høyesterett i avsnitt 10 at samfunnsstraff i det aktuelle tilfellet bare kunne være aktuelt dersom det forelå «helt særegne forhold». I Rt-2003-830, som gjaldt grovt bedrageri av omtrent 1 000 000 kroner og grov overtredelse av alkoholloven, uttalte Høyesterett i avsnitt 13 at samfunnsstraff i det aktuelle tilfellet bare kunne være aktuelt dersom det forelå «meget tungtveiende individuelle grunner». I Rt-2006-853 ble det idømt samfunnsstraff for grovt underslag, men saken gjaldt et vesentlig lavere beløp enn i vår sak, og halvparten av beløpet var tilbakebetalt før forholdet ble oppdaget.
Slik retten vurderer saken kan individualpreventive hensyn tilsi samfunnsstraff. A er ikke straffet før, han dømmes ikke for forsettlig overtredelse og det foreligger særlige omstendigheter der han har stolt på en nær tillitsperson som han selv følte han ikke hadde noen grunn til å tvile på.
Den største delen av samfunnsstraffen brukes til samfunnsnyttig arbeid. Det kan være i frivillige organisasjoner, sosiale institusjoner, kirker, skoler og barnehager. På den måten har samfunnsstraffen i større grad enn fengsel et preg av å gjøre opp for seg, siden straffen brukes til noe som er nyttig for fellesskapet. Etter rettens syn er dette momenter som tilsier at det kunne vært hensiktsmessig med samfunnsstraff. Retten mener likevel ikke at det er «sterke grunner» som taler for samfunnsstraff i denne saken.
Selv om retten hadde kommet til at det foreligger sterke grunner kan samfunnsstraff ikke ilegges når straffens formål taler mot en reaksjon i frihet.
Etter rettens syn veier de allmennpreventive hensynene noe mindre ved overtredelser som i vår sak enn ved de mer planmessige forsettlige overtredelsene. Etter rettens syn er det likevel viktig av allmennpreventive hensyn at også grovt uaktsomme overtredelser straffes strengt, og retten viser til at det ofte er krevende å bevise forsett i slike saker. I utgangspunktet mener retten at straffens formål klart taler mot samfunnsstraff.
Retten har vurdert om samfunnsstraff kan ilegges sammen med 60 dagers ubetinget fengsel og om dette kan føre til at hensynet til straffens formål ikke taler mot en reaksjon i frihet. Retten viser i den forbindelse til sitatene over fra skatteunndragelsesutvalget om at lengden på straffen har begrenset avskrekkende effekt, jf. punkt 7.4. over.
Etter straffeloven § 51, jf. § 32 første ledd bokstav a, kan det idømmes ubetinget fengselsstraff på inntil 60 dager sammen med samfunnsstraff når særlige grunner tilsier det.
Ved lov 29. juni 2007 nr. 84 ble mulighetene for å bruke deldom med samfunnsstraff utvidet. Lovendringen var begrunnet i et ønske om å øke bruken av samfunnsstraff som alternativ reaksjon. Det var også et tiltak for å avvikle soningskøen, jf. Ot.prp.nr.31 (2006–2007) s. 54. Under kapittel 11, merknader til de enkelte bestemmelsene, uttalte departementet på side 75 om sjette ledd, som i dag er § 51 bokstav a følgende:
«Av sjette ledd fremgår det at samfunnsstraff som utgangspunkt ikke skal kombineres med ubetinget fengsel. Det kan imidlertid tenkes at en straffesak omfatter flere forhold der noen gir grunnlag for å idømme samfunnsstraff, mens ett eller flere forhold er av en slik art at det anses uheldig å anvende samfunnsstraff av allmennpreventive grunner, for eksempel promillekjøring. Det vil være lite heldig om retten da skulle være nødt til å anvende ubetinget fengsel for det hele. Regelen tar ellers særlig sikte på de tilfellene der den siktede har utholdt varetekt i anledning saken.»
Etter rettens syn er det i vår sak uheldig å anvende samfunnsstraff av allmennpreventive grunner, men det gjelder alle forholdene, noe som derfor skiller seg fra typetilfellet som nevnes i forarbeidene.
Høyesterett har vært tilbakeholden med å forene samfunnsstraff med ubetinget fengsel. Ingen av sakene gjelder økonomisk kriminalitet. Matningsdal mener at en slik kombinasjon bare bør skje der allmennpreventive hensyn taler sterkt for det fordi «fullbyrding av fengselsstraffen kan virke forstyrrende for gjennomføringen av samfunnsstraffen», jf. straffelovens lovkommentar til § 51, note 1, Juridika.no (bekreftet ajour per 1. juli 2022).
Retten har kommet til at samfunnsstraff ikke er riktig straff i denne saken. Etter rettens syn foreligger det ikke så sterke grunner som tilsier samfunnsstraff at hovedregelen om ubetinget fengsel skal fravikes. Videre har retten kommet til at samfunnsstraff vil stride mot straffens formål.
Ved denne vurderingen har retten lagt vekt på at overtredelsen er grov og at uaktsomheten var i det øvre sjikt de siste tre årene. Retten har heller ikke funnet rettspraksis på at det er ilagt samfunnsstraff i lignende saker. Retten har heller ikke funnet eksempler på at samfunnsstraff er kombinert med både fengsel og bot, jf. punktet under.
Etter en helhetsvurdering har retten derfor kommet til at riktig straff er fengsel i ett år og to måneder.
A skal i tillegg idømmes en bot. Fastsettelsen av botens størrelse er i stor grad skjematisk. Om utmålingen av bot ved skattesvik heter det i HR-2017-553-A avsnitt 48:
«Utmålingen av boten skal følgelig ta utgangspunkt i halvparten av den alternative tilleggsskatten, som etter ligningsloven var 30 prosent. Skatteforvaltningsloven, som trådte i kraft 1. januar 2017, endret satsen for tilleggsskatt til 20 prosent av den fordelen som kunne vært oppnådd. Ut fra prinsippet i straffeloven 2005 § 3 om bruk av den for siktede gunstigste lov, bør etter mitt syn denne reduksjonen i prosentsatsen for tilleggsskatten også få utslag i botens størrelse, ved at man tar utgangspunkt i 20 prosent av det unndratte skattebeløpet.»
Retten legger disse prinsippene til grunn for utmålingen.
Skatteetatens beregninger viser at A for inntektsårene 2014 til 2019 unndro totalt 5 422 206 kroner i skatt. En alternativ tilleggsskatt på 20 prosent utgjør 1 084 441,20 kroner. Halvparten av dette er 542 220 kroner.
Boten fastsettes etter dette til 540 000 kroner, i tråd med aktors påstand. Den subsidiære fengselsstraffen settes til 21 dager, jf. blant annet HR-2022-981-A avsnitt 67.
Den klare hovedregelen i straffesaker er at den som domfelles skal erstatte statens nødvendige kostnader med saken, jf. straffeprosessloven § 436. Retten mener det er grunn til å fravike hovedregelen og har lagt vekt på at saken kunne vært en tilståelsessak. A idømmes derfor ikke sakskostnader.
Dommen er enstemmig.
DOMSSLUTNING