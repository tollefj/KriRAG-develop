Saken gjelder totalentreprenør – Consto AS – sitt krav på vederlagsjustering i totalentreprise (NS 8407) etter oppføring av nytt omsorgssenter i Hov i Søndre Land kommune (byggherre). Kravet mot kommunen er på til sammen kr 52 707 723 inkl. mva. og knytter seg til 11 endringsmeldinger.
Fire av endringsmeldingene gjelder grunnforhold. Bakgrunnen for disse endringsmeldingene er at Consto mener at grunnforholdene var annerledes enn det kontraktdokumentene ga dem grunn til å regne med. Consto krever derfor tilleggsvederlag, totalt kr 17 542 704 inkl. mva.
Fem av endringsmeldingene gjelder ansvar for prosjektering. Bakgrunnen for disse endrings-meldingene er at Consto mener at det heftet flere feil ved kommunens prosjektering i for-prosjektet. Forutsetningen om prefabrikerte bad lot seg i praksis ikke gjennomføre samt at mengdeangivelser i forprosjektet var vesentlig for lave. Consto krever derfor tilleggsvederlag, totalt kr 20 067 947 inkl. mva.
To av endringsmeldingene gjelder økte kostnader/utgifter pga. forsinkelse og forlenget byggetid på grunn av avvikende grunnforhold og bygging av plassbygde bad. Consto krever derfor tilleggs-vederlag, totalt kr 12 186 419 inkl. mva.
Kommunen bestrider samtlige krav i sin helhet.
Litt innpå 2010-tallet besluttet Søndre Land kommune å bygge nytt omsorgssenter – Hovli sykehjem («Hovlitunet») – i kommunesenteret Hov. Nytt sykehjem skulle ligge på samme sted/ved siden av det gamle sykehjemmet fra 1980-tallet, som skulle rives.
Omsorgssenteret skulle ha seks sammenhengende fløyer (Bygg A til F) med 90 boenheter. Cirka 12 700 m2 bruttoareal. Omsorgssenteret skulle tjene flere funksjoner innenfor omsorgssektoren.
Kommunen sendte prosjektet – nytt omsorgssenter – på anbud høsten 2017. Ettersom tilbudene som kom inn var høyere enn kommunens budsjett ble det gjennomført ny anbudskonkurranse – begrenset til aktørene som hadde deltatt i den første runden – i mai 2018. Ny frist for å inngi tilbud var 28.6.2018.
Kontraktsgrunnlaget Del II for den nye begrensede anbudskonkurransen er delt inn i følgende hovedtema:
Her innledningsvis gjengis noen punkt fra Kontraktsgrunnlaget Del II av mer generell relevans.
I Kontraktsgrunnlaget Del II «Generell del» under punkt A.1 – «Innledning / kort om kontrakts-arbeidets omfang» – er det gitt en generell beskrivelse av prosjektet, herunder at det er tale om en totalentreprise (NS 8407), som hitsettes:
«Anskaffelsen gjelder bygging av Hovli omsorgssenter i Søndre Land kommune. Byggetomten har adressen Fjordvegen 1, 2860 Hov. Tomten ligger sentralt i Hov.
Det er avholdt en tidligere anbudskonkurranse som er avlyst pga. at mottatt tilbud overstiger oppdragsgiverens budsjett. Byggherre gjennomfører derfor en ny begrenset konkurranse med kun de som tidligere har gitt tilbud. Dvs. ny begrenset konkurranse med forhandlinger iht. §13-2 og 13-3 i Anskaffelsesforskriften.
Tidligere utsendt materiell er tilnærmet som før. Det som er endret er markert med gult. Gjeldende prisskjema er revidert, der det er medtatt opsjon Besparelser som må prises.
Søndre Land kommune skal oppføre et fremtidsrettet omsorgssenter. Det nye prosjektet erstatter dagens sykehjem samtidig som kapasiteten totalt på omsorgsleiligheter og institusjonsplasser for kommunen økes. Hovli omssorgssenter er et innholdsrikt prosjekt. Botilbudet, som legger beslag på det meste av arealet, er variert med til sammen 90 boenheter med tilhørende støtterarealer. Boenhetene er fordelt på 18 geriatrileiligheter, 32 leiligheter tilrettelagt for demente beboere, 12 institusjonsplasser og 24 plasser definert som behandlende enhet. I tillegg skal bygningen inneholde produksjonskjøkken, lokaler for samlokalisering av hjemmetjenesten, dagavdeling, en cafe-sone, lokaler for fysio- og ergoterapi samt en parkeringskjeller. Det vil være en høy grad av opparbeidelse av det tilhørende uteanlegget. Adkomstveier, parkeringsplasser diverse uteoppholdsareal, samt bearbeidede grøntområdet hører innunder det som skal etableres. Prosjektet er lokalisert til en tomt med relativt stor høydeforskjell. Tre av etasjene vil få en direkte utgang på terreng. Bygningen har en underetasje (som i store deler av ytterveggen er frilagt i forhold til terrenget) og tre etasjer + en loftsetasje over. Bygningsmassen har et vesentlig treinnslag i forhold til det konstruktive, fasader og en del interiør, dette er søkt fremhevet i prosjektet. Det er ellers en generell holdning i prosjektet at det skal være robuste holdbare løsninger som skal legges til grunn for material og utstyrsvalg.
Samtidig skal bygningen være et samlingspunkt med tilbud som tiltrekker seg andre deler av befolkningen enn primærbrukerne. Uteområdene skal være lett tilgjengelige for beboerne og besøkende, og innby til varierte opplevelser og rekreasjon.
Det er valgt kostnadseffektive løsninger med vekt på livsløpskostnader og bærekraft. Hovedbæresystem i massivtre, samt energiprofil tilnærmet passivhusstandard.
Nybyggeareal antas å bli rundt 12.500m2.
Før oppstart skal det rives 1 enebolig og 6 tomannsboliger, samt tilhørende uthus og garasjer. Dette gjennomføres som en egen entreprise, med antatt oppstart mars 2018.
I tillegg skal eksisterende omsorgssenter rives som en del av denne entreprisen. Tidspunkt for dette må tilpasses prosjektet.
Prosjektet gjennomføres som en Totalentreprise (NS 8407)».
Fra Kontraktsgrunnlaget Del II punkt B – «Kontraktsbestemmelser» - hitsettes:
«B.1 Alminnelige kontraktsbestemmelser
Norsk Standard NS 8407:2011 «Alminnelige kontraktsbestemmelser for totalentrepriser» skal gjelde med endringer som beskrevet i pkt. B2.
B.2 Spesielle kontraktsbestemmelser De enkelte punkter er nummerert med referanse til tilsvarende bestemmelser i NS 8407. Nye punkter er nummerert forløpende etter standardens punkter.
Punkt 33.1 – Totalentreprenørens krav på fristforlengelse som følge av byggherrens forhold
Underpunkt B utgår og erstattes av følgende tekst:
Totalentreprenøren skal i sin fremdriftsplanlegging forutsette at summen av endringer gir en økning av vederlaget på inntil 10 % av kontraktssummen uten at han har krav på fristforlengelse. Overskrides denne grensen er det kun volumet ut over 10 % økning som gir grunnlag for fristforlengelse
Punkt 33.5 – Beregning av fristforlengelse
Nytt tredje avsnitt:
Ved beregning av fristforlengelse skal det tas hensyn til fremdriftsvirkningen av eventuelle arbeider som ikke er kommet eller vil komme til utførelse.
Nytt punkt ut over Norsk Standard.
Krav til Totalentreprenør og alle hans kontraktshjelpere.
Søndre Land kommune har vedtatt at det er «Telemarksmodellen» (vedlegg 12) som gjelder for deres prosjekter. Viser også til tidligere utsendt spørsmål / svar».
Fra Kontraktsgrunnlaget Del II punkt C – «Tekniske krav» – i hitsettes:
«Prosjektet er forutsatt utført som totalentreprise og prosjektdokumentene er således ikke i samsvar med NS 3450. Tilbudsmaterialet er ikke fullstendig med hensyn til beskrivelse og tegninger. Nødvendige tegninger, beregninger og beskrivelser utover det utleverte tilbudsmaterialet er totalentreprenørens ansvar å utarbeide. Totalentreprenør har ansvaret for mengder, prosjektering og utførelse. Totalentreprenør står selv ansvarlig for å utarbeide egne beregninger og tegninger iht. plan og bygningsloven samt overholde alle offentlige krav til el., vvs, automasjon og andre installasjoner.
Arbeider som må utføres forut for og/eller som er nødvendige som for forberedelser for eller komplettering av de beskrevne/tegnede arbeider og leveranser, er totalentreprenørens ansvar å identifisere, utføre og bekoste. Det påhviler således totalentreprenøren en generell plikt til å identifisere og utføre alle aktiviteter som er nødvendig for å gjennomføre arbeidet og levere komplett ferdig bygg.
Totalentreprenøren har imidlertid i dette tilfellet begrenset frihet ved utforming og materialvalg i forhold til tradisjonelle totalentreprise. Angitte materialvalg i overflater skal følges. Mål som er påsatt tegninger skal følges. Løsningene for de tekniske anlegg forutsettes som angitt i dokumentene, men funksjonskrav går foran tekniske løsninger.
Beskrivelsen er sterkt forenklet i forhold til NS 3420 for byggefagene, NS3421 for VVSfagene og NS3421 for elektrofagene. For byggfagene vil det ved tvil om utførelsen holder mål bli tatt utgangspunkt i tilsvarende arbeider i NS 3420 med toleranseklasse B. Tilsvarende for VVS- og El-fagene i overensstemmelse med NS 3421. For byggfagene vil anvisninger i byggdetaljbladene være retningsgivende for løsninger.
For eventuelle arbeider der det ikke foreligger Norsk Standard, men hvor det foreligger anerkjente normer eller forskrifter mht. materialer eller arbeidets utførelse, skal disse følges».
«C.3.1 Tegninger Tegningsliste og tegninger er vedlegg til dokument C.2.
C.3.2 BIM-modell. Det er ikke etablert en BIM-modell for dette prosjektet. ARK’s 3D-modell (IFC-fil) vil være tilgjengelig under prising. Byggherre presiserer at dette er et orienterende bilag og mengder kan ikke tas utfra modell.
Det stilles krav til 3d-modellering av alle fag, og utveksling av ifc-modeller.
Oppdragsgiver stiller krav om at det skal benyttes Åpen BIM for alle fag i prosjektet.
BIM skal brukes til:
Forventede gevinster av disse utnyttelsene av BIM er:
Fra Kontraktsgrunnlaget Del II punkt D – «Krav til byggeprosessen» – hitsettes:
«For å sikre korrekt behandling av endringer i prosjektet vil det kun være meldinger kommunisert på standardisert skjema som vil bli ansett som offisiell og dermed omfattes av reglene i NS 8407. Skjemaet må dessuten være korrekt utfylt med henvisning til hvilket punkt i kontrakt endringen omfattes av og følgelig skal behandles etter. Ved feil i denne henvisning vil feil behandlingstid kunne oppstå og regler om for sen tilbakemelding i NS 8407 vil derfor ikke gjelde.
Endringsordre etc. gitt i møtet er ikke offisielt før det er behandlet gjennom prosedyrer for endringshåndtering gitt i pkt. D.1.4.
Det skilles mellom endringsanmodning, endringsvarsel og endringsordre som følger:
Endringsanmodning: En endringsanmodning sendes inn dersom en av partene ønsker en annen utførelse enn den beskrevne/prosjekterte. En endringsanmodning må være komplett og inneholde endringens totale konsekvenser for å bli vurdert. En slik anmodning faller ikke inn under reglene i NS 8407, men er snarere et ønske om endring for å sikre gjennomførbarhet, spare kostnader el. Den mottakende part plikter selvfølgelig i samarbeidets ånd å svare på anmodningen innen rimelig tid, men det stilles ikke formelle krav eller knyttes sanksjoner til manglende svar.
Endringsanmodninger skal være et middel for å søke å bedre prosjektet både teknisk og økonomisk for alle parter.
En avslått endringsanmodning medfører som regel at totalentreprenøren plikter å utføre arbeidene slik de er beskrevet/prosjektert. Totalentreprenøren mister ikke retten til å sende endringsvarsel selv om endringsanmodning er fremmet.
En godtatt endringsanmodning skal følges opp med en endringsordre fra byggherren.
Endringsvarsel: Et endringsvarsel fremsettes av totalentreprenøren som følge av forhold som oppfattes som en endring i forhold til kontrakt og skal følgelig sendes inn og behandles etter relevante regler i NS 8407 og vedlegg A – Kontraktbestemmelser.
Krav om fristforlengelse og/eller forseringskompensasjon etc. følger samme prosedyre som endringsvarsel.
Endringsordre: En endringsordre kan fremsettes av byggherren som følge av hans ønske om endret design eller utførelse i forhold til tidligere forutsetninger. Videre kan endringsordre anvendes for å bekrefte godtagelse av endringsanmodning eller endringsvarsel».
Consto innga tilbud – Hovli omsorgssenter «totalentreprisetilbud» – den 28.6.2018. Tilbudet var pålydende kr. 324 210 340,– eks. mva. og kr. 405 262 925,– inkl. mva. Det fremgår av tilbudet at det baserte seg på «bærekonstruksjon av betong, stål og tre/massivtre som beskrevet konstruksjonsprinsipp i kravspesifikasjonen». Consto vant anbudskonkurransen. Forhandlings-møte var den 27.8.2022 og kontraktsmøte den 26.9.2018. Fra kontraktsmøte hitsettes følgende (møteprotokoll):
«Prosjektering Consto AS har ansvaret for all nødvendig prosjektering, og engasjerer egne konsulenter for alle fag. PGL for de tekniske fagene vil være Leif Øystein Oldervoll, eller en med tilsvarende kompetanse. Consto avklarer snarest hvem som blir konsulenter og kontaktpersoner for disse fagene, samt kontaktpersoner for prosjekteringen for de tekniske fagene. Det er viktig at Consto igangsetter prosjekteringen for alle fag umiddelbart slik at dette ikke hindrer fremdriften i prosjektet. Asplan Viak deltar som ARK, LARK, RIB, RiBr, RIBfy, RiAku og RiVA. Byggherre presiserer at utskifting av personell er ikke ønskelig og må godkjennes av byggherre. Ansvar Consto».
Totalentreprisekontrakt ble inngått den 28.9.2018. Kontrakten ble inngått på formular for kontrakt om totalentreprise, Byggblankett NS 8407. Consto AS er kontraktspart, men det er selskapet Consto Eide AS som har stått for oppføringen. Kontraktssummen var pålydende kr 397 251 025 inkl. mva.
I kontraktens punkt 4 er det inntatt en oversikt over hvilke dokument som inngår i kontrakten:
De dokumentene som inngår i kontrakten, utfyller hverandre. Inneholder kontraktsdokumentene bestemmelser som strider mot hverandre, gjelder yngre dokumenter foran eldre. Løser ikke dette motstriden, gjelder spesielle bestemmelser foran generelle, og bestemmelser utarbeidet særskilt for kontrakten foran standardiserte bestemmelser».
Omsorgssenteret ble overtatt av kommunen sommeren 2021, og ble tatt i bruk kort tid etter.
På grunn av uenighet om Consto sine krav på grunnlag av flere endringsmeldinger ble advokat Arne Engseth engasjert som oppmann av partene. Oppmannen tok stilling til endringsmelding 11 (grunnforhold – utgraving og masseutskifting under bygg), endringsmelding 18 (baderomskabiner) og endringsmelding 30 (betongfundament). Oppmannsavgjørelsen er datert 01.06.2020. Ingen av Consto sine krav ble tatt til følge i oppmannsavgjørelsen.
Den 28.10.2021 tok Consto v/ prosessfullmektig ut stevning for Vestre Innlandet tingrett.
Stevningen gjaldt endringsmeldingene som oppmannen hadde tatt stilling til, og kravet var på totalt kr 31 607 400 eks. mva. Consto krevde også forsinkelsesrenter og saksomkostninger. I prosesskriv 08.03.2022 brakte Consto krav etter andre endringsmeldinger inn i saken. Herunder endringsmelding 19 (økt dimensjon massivtrevegger), endringsmelding 20 (økt omfang massivtre pga. brannkrav), endringsmelding 46 (forlenget byggetid) endringsmelding 51 (økte mengder stål), endringsmelding 58 (vinterarbeid), endringsmelding 73 (masseutskifting grøfter) og endrings-melding 74 (masseutskifting utomhus). Endelig ble krav etter endringsmelding 78 (masseutskifting adkomst, parkering og støttefylling under trapp) trukket inn i saken ved Consto sitt prosesskriv 26.09.2022. Ved starten av hovedforhandling – kravet ble justert ned, jf. påstand – var kravet kr 50 273 904 eks. mva.
Consto har nedlagt slik påstand:
Søndre Land kommune v/ prosessfullmektig har i tilsvar og i hovedforhandling nedlagt slik påstand:
Hovedforhandling ble avholdt i Vestre Innlandet tingrett rettssted Gjøvik i perioden 12.12.t.o.m. 21.12.2022 (innledningsforedrag) og i perioden 09.01 t.o.m. 11.01.2023 (avsluttende innlegg). Til sammen 11 dager. Partene v/ partsrepresentanter møtte. I tillegg til partsforklaringer ble det ført 12 vitner. Retten var også på befaring. Dokumentbevis er markert med rødt (Consto) og grønt (kommunen) i det faktiske utdraget. Retten var satt fagdommer og to fagkyndige meddommere.
Søndre Land kommune er en kommune med ca. 5 500 innbyggere. Bygging av nytt omsorgssenter er den største enkeltinvesteringen i kommunens historie. Asplan Viak stod for forprosjektet. Fra Kontraktsgrunnlaget punkt A.2.2 hitsettes en oversikt over byggherrens organisering (kolonnen «vitne» er inntatt av retten):
Fra Kontraktsgrunnlaget punkt A.2.4 hitsettes en oversikt over byggherrens kontrakts-medhjelpere:
Consto er et konsern innen bygg og- anleggsbransjen med over 1 000 ansatte. I 2021 hadde konsernet en omsetning på 8 milliarder kroner. Selskapet Consto Eide AS stod for oppføringen.
Consto hadde flere prosjektledere underveis i prosjektet: Lisa Granli (fra start til 28.2.2019), Arvid Karlsen (28.2-28.3.2019), Geir-Ove Solvang (1.3.2019 – 01.2022) og Geir Bjørke (01.2022 – d.d.). Geir Jøingsli var Consto sin prosjekteringsleder under hele prosjektet. Asplan Viak var rådgivende ingeniør bygg (RIB) og Civil Consulting hadde ansvaret for geoteknikk. Opprinnelig skulle Consto Anlegg Øst stå for grunn- og utomhusarbeid, men dette ble overlatt til Dokka Entreprenør AS.
I april 2019 overtok Geir Thune som prosjektleder for kommunen etter Terje Helle. Foran-ledningen for dette var uenigheter mellom Helle og Consto sin daværende prosjektleder, Arvid Karlsen. Dette ble løst ved at partene ble enige om at både Helle og Karlsen skulle fratre sine stillinger på prosjektet.
Ved bevisvurderingen skal retten legge til grunn det faktum som er mest sannsynlig etter en fri og samlet vurdering av bevisene i saken. Ved motstrid mellom begivenhetsnære bevis og opplysninger som kommer frem via forklaringer fra personer med binding til en part etter at tvist har oppstått vil begivenhetsnære bevis veie tungt, jf. for eksempel HR-2019-1225-1189-A avsnitt 85. Utgangspunktet er den som fremmer et krav har ansvaret for å sannsynliggjøre det faktum som kravet bygger på.
Saken gjelder tvister knyttet til en totalentreprisekontrakt (NS 8407). Ved entreprisekontrakter bidrar begge kontraktspartene med forskjellige innsatsfaktorer for å oppnå det forutsatte resultat – de fyller forskjellige funksjoner, jf. Hagstrøm, Entrepriserett, 2014 side 200. Innenfor funksjonene hver av partene etter kontraktsdokumentene skal fylle, bærer de selv risikoen i forhold til medkontrahenten. Utgangspunktet ved totalentreprisekontrakter er at byggherren har ansvaret for prosjektutviklingen. Mens totalentreprenøren skal stå for prosjektering og utførelse av kontraktsgjenstanden. Det innebærer normalt at totalentreprenøren ikke bare påtar seg utførelsen, men også prosjekteringen av det bygg som skal leveres og har risikoen for forhold han hadde mulighet for å ta i betraktning da han ga sitt tilbud.
Grunnlaget for Consto sine endringskrav er – kort angitt – at de mener at kommunen har gitt uriktige opplysninger om grunnforholdene og at det hefter feil ved prosjekteringen i forprosjektet som kommunen har ansvaret for. Rettslig gjelder saken tolkning av kontraktsdokumentene.
Kontrakten er inngått på standard formular for kontrakt om totalentreprise (Byggblankett 8407A).
Tolkningen av kontraktsdokumentene skal skje ved bruk av alminnelig etablerte tolkningsprinsipp. Herunder kan valgt entrepriseform – totalentreprise – være ett relevant tolkningsmoment.
Det er et sikkert rettslig utgangspunkt at avtaler mellom profesjonelle parter må fortolkes objektivt. Det vil si at kontraktens ordlyd må tillegges stor vekt. Totalentreprisekontrakten mellom partene er inngått etter anbudskonkurranse. Konkurransegrunnlaget med vedlegg er sentrale kontrakts-dokument. Høyesterett har i flere avgjørelser uttalt at prinsippet om objektiv fortolkning har særlig styrke ved tolkning av entreprisekontrakter som er inngått etter anbuds-konkurranse, samt stilt opp retningslinjer for tolkningen av konkurransegrunnlaget. Fra HR-2012-1729 (Mika) [Skal vel være Rt-2012-1729, Lovdatas anm.], som retten mener fremdeles er dekkende selv om finnes nyere avgjørelser om temaet, hitsettes:
[avsnitt 58] «Rt-2002-1155 gjaldt tolking av en kontrakt mellom to i utgangspunktet likestilte parter. Ved anbud, der kontraktsgrunnlaget er utarbeidet av den ene parten alene, er det krav om like konkurransevilkår for tilbyderne. Prinsippet om en objektiv fortolkning av avtaler mellom næringsdrivende får derfor en særlig styrke i entrepriseforhold. For at tilbyderne skal kunne konkurrere på like vilkår, må anbudsgrunnlaget – som danner basis for den senere kontrakten – være klart formulert. Uklarhet må i utgangspunktet gå ut over anbuds-innbyderen, som ensidig utformet det grunnlaget tilbyderen må forholde seg til. Er det – til tross for enkelte uklare punkter – etter en objektiv fortolkning likevel klart hva som er ment, må tilbyderen holde seg til dette []».
[avsnitt 66 og 67] «Endelig viser jeg til Rt-2010-961, der Høyesterett i avsnitt 44 uttaler følgende om tolking av entreprisekontrakter: Spørsmålet om hvordan kontraktsforholdet mellom partene skal forstås, må da avgjøres ut fra en objektiv fortolkning av bestemmelsene. Det at bestemmelsene må tolkes objektivt, innebærer imidlertid ikke at de utelukkende skal tolkes ut fra hva en naturlig språklig forståelse av bestemmelsen tilsier. Bestemmelsens ordlyd må blant annet leses i lys av de formål de skal ivareta, og andre reelle hensyn.»
I tilknytning til det siterte finner jeg grunn til særlig å presisere at når det nærmere innhold i konkurransegrunnlaget skal fastlegges, vil også systembetraktninger kunne ha betydning, og det vil kunne være nødvendig å se samtlige kontraktsdokumenter i sammenheng».
[avsnitt 102] «Situasjonen er på dette punkt en annen enn det som var forholdet i Byggholt-saken. Selv om det gjelder et krav til klarhet i utformingen av konkurransegrunnlaget, kan ikke dette strekkes så langt at tilbyder ved enhver mulig uklarhet uten videre kan legge til grunn den forståelsen som er vedkommendes interesse, når det framstår som klart hva anbudsinnbyderen har ment. En slik adgang ville kunne åpne for en uheldig jakt på uklare formuleringer og spekulasjoner i tekstutformingen».
Retten legger disse overordnede retningslinjene til grunn ved sine vurderinger nedenfor.
Endringsmelding 11, 73, 74 og 78 gjelder grunnforholdene. Det er flere tvistepunkter knyttet til disse endringsmeldingene. En problemstilling som er felles for alle disse endringsmeldingene er om grunnforholdene var annerledes enn det Consto kunne legge til grunn etter kontrakten.
Consto anfører at de på grunnlag av kontraktsdokumentene kunne legge til grunn at morenemasser bestod av sand og grus og at stedlige masser derfor kunne benyttes under fundament og utomhus under veier, plasser etc. samt at slike masser kunne tilbakefylles under bygg. Kommunen er uenig i at kontraktsdokumentene ga grunnlag for en slik forventning.
I Kontraktsgrunnlaget punkt C.1.2.6 står det at «grunnforhold framkommer av geoteknisk grunnundersøkelse». Slike undersøkelser var inntatt som vedlegg 10 til Kontraktsgrunnlaget.
Norconsult AS utførte en innledende miljøteknisk kartlegging av forurensningssituasjonen i grunnen ved det nye omsorgssenteret. Rapporten er datert 25.10.2016 og er vedlagt Kontraktsgrunnlaget. Retten bemerker at punkt C.1.2.6 i Kontraktsgrunnlaget ikke henviste direkte til denne rapporten for informasjon om grunnforholdene. Retten hitsetter likevel følgende fra denne rapporten:
«Bakgrunn»«Norconsult AS har på oppdrag fra Søndre Land kommune utført en innledende miljøteknisk kartlegging av forurensningssituasjonen i grunnen, fase 1, ved nye Hovli omsorgssenter i Søndre land kommune. Tiltaksområdet er vist i kart i Figur 1. Til sammen utgjør tiltaksområdet ca. 13 000 m2. Plantegningen er vist i Figur 2».
«Historikk og tidligere undersøkelser»«På tiltaksområdet ligger Hovli sykehjem og flere bolighus. I følge opplysninger fra Søndre Land kommune har dagens bruk vært siden 1980-tallet. På 20-tallet var det parsellsmåbruk. Det har ikke vært industriell virksomhet eller tilsvarende forurensede aktivitet på området. Det er gjort søk i Miljødirektoratets grunnforurensningsdatabase, hvor forurenset grunn er registrert. Det er ikke registrert forurenset eller mistanke om forurenset grunn på tiltaksområdet eller nærliggende tomter. Det er ikke kjent at det er gjort grunnundersøkelser på tiltaksområdet tidligere».
«Grunnforhold»«I følge NGUs løsmassekart ligger tiltaksområdet på tykk morene. Dette er også funnet under geotekniske grunnundersøkelser med borerigg. I følge boreleder på geoteknisk borerigg er morenen svært hardpakket».
Geoteknisk datarapport (RIG01) datert 8.11.2016 er utarbeidet av Norconsult for Søndre Land kommune. Kontraktsgrunnlaget punkt C.1.2.6 viser direkte til denne rapporten. Deler av rapporten hitsettes. Retten bemerker at vedlagt rapporten var også grafer og lignende som viste resultat fra undersøkelsene og hvor på tomten prøver var tatt. Disse hitsettes ikke, men er selvsagt også en den del av avgjørelsesgrunnlaget.
Sammendraget på side 2 i rapporten hitsettes:
«Denne rapporten inneholder resultater for grunnundersøkelser utført for Søndre Land kommune i forbindelse med reguleringsplanarbeidet for Hovli omsorgssenter i Hov.
Det er utført 8 totalsonderinger i området, samt utført poretrykksmålinger i et punkt og tatt poseprøver i 4 punkter. Totalsonderingene viser tørrskorpe og fyllmasser i de øvre 1-2 m under terreng. Derunder er det fast morene ned mot antatt berg. Det måtte benyttes slag og spyling i disse massene. Dette medfører usikkerhet med tolkning av overgangen fra faste masser til berg. Dybden til berg er antatt å variere mellom ca. 14 og 23 m under terreng i de undersøkte punktene.
Denne rapporten er en ren datarapport og inneholder ikke geotekniske vurderinger».
Punkt 2 «Feltarbeid» på side 6 i rapporten hitsettes:
«Feltarbeid ble utført 27 og 28. september 2016 av Norconsult Fältgeoteknik AB. Boreleder var Hans Flemming, med hjelpemann Ulf Kihlbom.
Det er utført 8 totalsonderinger i området, samt utført poretyrkksmålinger i et punkt og tatt poseprøver i 4 punkter. Plassering av borpunktene vises på borplanen på tegning nr. 001.
Sonderingsprofilene fra totalsonderingene er presentert på tegning nr. 101-108. For beskrivelse av boremetoder og symboler henvises det til geoteknisk bilag.
Det er boret med vann som spylemiddel. Dette må tas hensyn til ved tolkning av totalsonderingsprofilene».
Punkt 3 «Laboratorieundersøkelser» på side 7 i rapporten hitsettes:
«Laboratoriearbeidet er utført ved Norges Geotekniske Institutt (NGI). Det er utført rutineanalyser (vanninnhold) og kornfordelingsanalyser på utvalgte prøver. Det henvises til vedlegg 1».
Punkt 4 «Poretrykk» på side 8 i rapporten hitsettes:
«Det er utført avlesning av poretrykket i to nivåer ved borhull 5. Det er registrert poreovertrykk på dybde 5 m og 7,1 m under terreng. Det henvises til vedlegg 2».
Punkt 6 «Grunnforhold» på side 10 i rapporten hitsettes:
«Totalsonderingene viser tørrskorpe eller fyllmasser i de øvre 1-2 m under terreng. Derunder er det fast morene ned mot antatt berg. Det måtte benyttes slag og spyling i disse massene. Dette medfører usikkerhet med tolkning av overgangen fra faste masser til berg. Dybden til berg varierer mellom ca. 14 og 23 m under terreng i de undersøkte punktene.
Det er stor usikkerhet med tolkning av bergnivå ved borhull 1 og 8. Totalsonderingene i disse punkter er utført med økt rotasjon, spyling og slag i 7 – 8 m før boringene avsluttes. Det kan være mulig at boringene er avsluttet enten i faste masser eller berg av dårlig kvalitet.
Generelt varierer terrengnivået ved utførte boringer mellom ca. kote +183,6 og +192,2.
Laboratorieundersøkelsene viser vanninnhold mellom 10 – 15 % i de øvre 2 m ved borhull 1, 2 og 8. Det er målt vanninnhold på 30 % ved borhull 5. Resultatene fra laboratorieanalyser henvises til vedlegg 1.
Det er registrert poreovertrykk på dybde 5 og 7,1 m under terreng. Disse målingene viser poreovertyrkk og de gir ikke nok grunnlag å bestemme dybden til grunnvannstanden, men en kan regne med at grunnvannstanden ligger innen 5 m dybde under terreng».
Vedlagt rapporten var også «Geoteknisk bilag» som inneholder generell informasjon om ulike jordarter og egenskaper, herunder gradering av telefarlighet. Om «morene» står det:
«Morene er en usortert istidsavsetning som kan inneholde alle fraksjoner fra leire til blokk. Den største fraksjonen angis først i beskrivelsen (eksempel: sandig morene)».
Norconsult utarbeidet også et Geoteknisk notat (RIG 02) for kommunen. Notatet er datert 30.1.2017. Kontraktsgrunnlaget punkt C.1.2.6 viser direkte til denne rapporten.
Punkt 1 «Innledning» på side 1 i notatet hitsettes:
«På oppdrag fra Søndre Land kommune utfører Norconsult AS reguleringsplanarbeidet for Hovli omsorgssenter i Hov. Hensikten med planarbeidet er å legge til rett for etablering av nytt omsorgssenter i Hov tettsted, på tomten der dagens Hovli sykehjem ligger. Terrenget på tomten faller ca. 13 m fra syd mot nord og ca. 4-5 m fra øst mot vest. Planer og snitt for bygget er vist i vedlegg 1».
Punkt 2.1 «Geoteknisk kategori» på side 1 i notatet hitsettes:
«Eurokode 7 (NS-EN 1997-1: 2004+A1:2013+NA:2016) stiller krav til prosjektering ut fra tre ulike geotekniske kategorier. Valg av geoteknisk kategori gjøres ut fra standardens punkt 2.1 «Krav til prosjektering». Geoteknisk kategori 2 omfatter konvensjonelle arbeider uten unormale risikoer eller vanskelige grunneller belastningsforhold. Arbeidet innebærer utgraving i fast morene. Det foreligger ingen risiko for områdestabilitet og prosjektet betraktes som en konvensjonell fundamentering uten unormale risikoer. Derfor er dette prosjektet plassert i geoteknisk kategori 2».
Punkt 2.6 «Seismisk klasse» på side 3 i notatet hitsettes:
«Eurokode 8 (NS-EN 1998-1: 2004+A1:2013+NA:2014) NA.4.2.5 viser fire seismiske klasser for bygninger. Iht. standarden er «Skoler og institusjonsbygg» plassert i seismisk klasse 3. Dette prosjektet settes derfor i seismisk klasse 3. Seismisk faktor velges avhengig av seismiske klasser iht. Eurokode 8 tabell NA.4(901). Verdien for seismisk faktor i seismisk klasse 3 er ☐1 = 1,4.
Spissverdien for berggrunnens akselerasjon ☐☐40☐☐ bestemmes fra Eurokode 8 figur NA.3(901). Hov i Søndre Land kommune, der omsorgssenteret skal bygges ligger på ca. 60,7° N og 10,4°Ø. Dette gir ☐☐40☐☐ = 0,5 ☐ ☐ 2. Referansespissverdien for berggrunnens akselerasjon, ☐☐☐, settes lik 0,8 ∗ ☐☐40☐☐. ☐☐☐ = 0,8 ∗ 0,5 = 0,4 ☐ ☐ 2.
Eurokode 8 tabell NA.3.1 definerer grunntype E som «...en tykkelse som varierer mellom ca. 5 m og 20 m, over et stivere materiale...». Grunnundersøkelsene i dette prosjektet viser fast morene og dybde til berg varierer mellom 14 m og 23 m på tomta. Derfor er grunntype E valgt for seismisk analyse i prosjektet. Forsterkningsfaktor (☐) velges avhengig av grunnforhold iht. Eurokode 8 tabell NA.3.3. For grunntype A, er ☐ = 1,65.
Dimensjonerende grunnakselerasjon, blir ☐☐ = ☐ 1 ∗ ☐☐☐ = 1,4 ∗ 0,4 ☐ ☐ 2 = 0,56 ☐ ☐ 2.
Seismisk faktor ☐☐☐ brukes for seismisk vurdering av konstruksjonen med basis i grunnens akselerasjon og forsterkningsfaktor. ☐☐☐ = 0,56 ☐ ☐ 2 ∗ 1,65 = 0,92 ☐ ☐ 2.
For ☐☐☐ < 0,98 ☐ ☐ 2 må det sammenlignes skjærkraft ved grunnivå på grunn av jordskjelv med skjærkraft beregnet for de øvrige lastkombinasjonene. Dette skal vurderes av RIB med innspill fra RIG».
Punkt 3 «Grunnforhold» på side 3 flg. i notatet hitsettes:
Deler av punkt 4 «Fundamentering» på side 4 flg. i notatet hitsettes:
For fast morene: Friksjonsvinkel: φ = 38 °. Attraksjon: a = 5 kN m2 ⁄.Tyngdetetthet: ☐ = 19 kN m3 ⁄
For effektivspenningsanalyse har vi valgt materialfaktor, γm = 1,4 for meget alvorlig konsekvensklasse og dilatant brudd (iht. håndbok V220). [ ]».
Grunn og fundament er omtalt i Konkurransegrunnlaget sin funksjonsbeskrivelse del C.2 punkt 2.2.
Punkt 2.2.1 «Generelt» hitsettes:
«Grunnundersøkelser er utført, og rapport fra Norconsult foreligger.
Grunnarbeidene skal generelt utføres i overensstemmelse med NS 3420:2017 og andre gjeldende standarder, dersom ikke annet fremgår av den etterfølgende beskrivelse.
Det skal medtas alle grave- og evt. fjellarbeider på byggetomten, inkl. arbeider for de tekniske anlegg som VA, EL og rør i grunnen. Det skal som påkrevd, utføres nødvendige tiltak som hindrer radoninntrenging fra grunnen.
Forut for gravearbeidene skal totaltotalentreprenøren sørge for påvisning av alle forhold i grunnen som måtte komme i konflikt med grunnarbeidene. Totaltotalentreprenøren må selv gjøre seg kjent på stedet med alle forhold som kan være av betydning for hans arbeid, og ta nødvendige hensyn til dette i sine priser. Totaltotalentreprenøren må selv vurdere å inkludere arbeider med evt. tining av grunn og nødvendig frostsikring av konstruksjonene ut fra de stedlige forhold.
Totalentreprenør er selv ansvarlig for å vurdere omfang av masseuttak og massetilførsel. Alle overskuddsmasser transporteres vekk fra tomten til godkjent fyllplass/mottak. Topplag av matjord og tilsåing, samt grovplanering for asfalt, betong- og grusdekker på adkomstareal/parkering, kfr. landskapsarkitektens beskrivelse.
På tomten står det i dag flere bolighus som skal rives og rivearbeidene utføres i en egen entreprise. Grunnen overtas i fm. oppstart av byggearbeidene. Riving av dagens sykehjem skal utføres av TE.
Det er lagt til rette for direktefundamentering av bygget.
Tilbakefylling inntil fundamenter og grunnmur med velgraderte, kapillærbrytende, ikke telefarlige masser. Det skal benyttes fiberduk for separasjonslag i egnet bruksklasse».
Punkt 2.2.3 «Byggegrop» hitsettes:
«Tomten faller ca. 13 m fra syd mot nord og ca. 4-5 m fra øst mot vest. Grunnen består av tørrskorpe og fyllmasser i de øvre 1-2 m under terreng. Derunder er det fast morene ned mot antatt berg som varierer mellom 14 og 23 meter i de undersøkte punkter.
Egnede masse etter utgraving, kan benyttes til oppfylling for bygget.
Grunnarbeider skal utføres i samsvar med gjeldende lover og forskrifter med hensyn til nødvendige sikringstiltak for utførelsen av arbeidet, samt alle miljøpåkjenninger på naboskapet. Grunnvannsnivå er ikke fastlagt, og det må vurderes nærmere i byggefase. Konstruksjonen gjøres vanntett for gruber under gulv cote 185,50 da vannstanden kan variere med årstid og nedbørsmengde.
TE må vurdere fortløpende behov for tiltak i forbindelse med vannulemper i byggegrop. Det kan være behov for drenering av overvann i byggetiden mens grunn og fundaments arbeider pågår. Viser for øvrig til vedlagt geoteknisk rapport 5166945 RIG01 og 5166945 RIG02 for utfyllende informasjon om grunnforhold».
Punkt 2.2.4 «Grunnforsterkning» hitsettes:
«All graving for fundamenter som blir liggende i stedlige masser foretas med forsiktighet, for å unngå omrøring, og derved svekking av naturlig fasthet i massene. Det må vurderes om nødvendig, pukkfundamenter under fundamenter i samråd med geoteknikker.
Under gulv på grunn og asfalt i p-kjeller legges inn et drenerende forsterkningslag bærelag på min. 300mm pukk. Det skal benyttes fiberduk mellom alle åpne og finstoffholdige masser.
For eventuelle forurensede masser som påtreffes i byggegrop, må totalentreprenøren vurdere omfang av masseutskifting i samråd fagkyndig person. Tiltak gjøres opp etter regning. Entreprenøren er ansvarlig for fjerning av alle overflødige masser. Uegnede masser kjøres bort og erstattes med tilførte drenerende og komprimer bare kvalitetsmasser etter behov.
Alle masser skal legges ut lagvis og komprimeres til min. normal komprimering ihht NS 3458».
Punkt 2.2.6 «Direkte fundamentering» hitsettes:
«Bygget kan fundamenteres på naturlige bæredyktig (uomrørte) masser, med såle- og punktfundamenter. RIG har foreløpig gjort et enkelt overslag av grunnens bæreevne. Det vises her generelt til geoteknisk rapport. Totalentreprenør selv ansvarlig for valg av fundamenteringsmetode med utgangspunkt i oppgitt informasjon i geoteknisk rapport og vedlagte tegninger.
Det må vurderes rystelser generelt på nærliggende fundamenter, da dette kan gi etter-setninger i området for utgraving.
Kalde og grunne konstruksjoner skal telesikres med XPS markisolasjon».
Endringsmelding 11 er datert 30.01.2019 (senere revidert). Krav om tilleggsvederlag på grunnlag av endringsmelding 11 er begrunnet med at Consto sin forutsetning om at bygget kunne direkte-fundamenteres uten masseutskifting (utover 10 cm gruspute) og at stedlige masser kunne brukes til oppfylling under bygget ikke stemte fordi massene var av dårligere kvalitet enn det Consto mente de kunne forvente på grunnlag av kontraktsdokumentene. Kravet i saken er kr 15 624 958 inkl. mva.
Byggherren har risikoen for uforutsette forhold ved grunnen, jf. NS 8407 punkt 23.1.
Grunnforholdene var annerledes enn det Consto, som en normalt forstandig tilbyder, på grunnlag av kontraktsdokumentene – herunder geoteknisk notat som beskrev morene hovedsakelig bestående av sand og grus – hadde grunn til å regne med. Consto kunne legge til grunn at bygget kunne direktefundamenteres uten masseutskifting (utover 10 cm gruspute/avretting) og at utgravde masser kunne brukes til tilbakefylling under bygget. Det siste fremgikk også uttrykkelig av funksjonsbeskrivelsen i konkurransegrunnlaget.
Det viste seg at massene var av så dårlig kvalitet at disse forutsetningene ikke slo til. Massene inneholdt vesentlig høyere andel silt enn det som fremgikk av kontraktsdokumentene.
Konsekvensen var at Consto måtte masseutskifte dypere og kjøre bort mer masser enn forutsatt. Samt at Consto måtte grave ut under hele bygget til samme nivå, ikke bare under fundament. Videre måtte Consto kjøpe inn og fylle opp med kvalitetsmasser i stedet for stedlige masser.
Consto har krav på å få dekket økte kostnader på grunn av uforutsette grunnforhold. Kravet er på kr 15 624 958 inkl. mva. og gjelder: Rådgivning, underentreprenør, påslag og administrasjon.
Vurderingen av hva Consto hadde grunn til å regne med beror på en helhetsvurdering der alle foreliggende opplysninger om grunnforholdene skal tas i betraktning, jf. NS 8407 punkt 23.1.
Consto kan ikke påberop ethvert avvik, det må være avvik utover det normale. For eksempel vil morenemasser ofte ha ulik gradering/sammensetning.
Det ble gjort normale grunnundersøkelser i forprosjektet og grunnforholdene var som opplyst, og derfor innenfor det Consto hadde grunn til å regne med. Området bestod av morene, slik som opplyst i kontraktsdokumentene. Finstoff er normalt for morene. Formuleringen i funksjons-beskrivelsen om at egnede masser kan benyttes til oppfylling kan ikke leses som en garanti.
Det var uansett ikke nødvendig å grave dypere på grunn av kvaliteten på stedlige masser.
Subsidiært blir grunnlag for og beregning av vederlagskrav bestridt.
Kommunen anfører at Consto ikke kan kreve betalt for masser der kontrakten beskriver kvalitets-masser, ikke kan kreve betalt for masser som følge av at Consto kjørte på grunnen/i byggegropen, ikke kan kreve betalt for større utgraving og tilbakefylling enn det graveplaner ga anvisning på, ikke kan kreve betalt der stedlige masser kunne vært benyttet til utvendig oppfylling. Endelig anfører kommunen anfører at det uansett ikke uansett ikke utgjorde en fremdriftshindring.
Consto har anført at grunnforholdene var annerledes enn det de hadde grunn til å regne med på grunnlag av kontraktsdokumentene og at kommunen har risikoen for dette, jf. NS 8407 punkt 23.1. Fra denne bestemmelsen – under kapitteloverskriften «Risikoen for forhold ved grunnen» – hitsettes:
[1. ledd] «Byggherren har risikoen for forhold ved grunnen dersom de avviker fra det totalentreprenøren hadde grunn til å regne med ved utarbeidelsen av tilbudet».
[4. ledd] «Alle foreliggende opplysninger i saken skal tas i betraktning ved avgjørelsen av hva totalentreprenøren hadde grunn til å regne med. Det samme gjelder forhold som nevnt i annet ledd, selv om totalentreprenøren ikke har oppfylt sin plikt etter denne bestemmelsen».
Det følger direkte av fjerde ledd at spørsmålet om grunnforholdene var slik som total-entreprenøren- Consto – hadde grunn til å regne med vil bero på en samlet vurdering av samtlige opplysninger i kontraktsdokumentene lest i sammenheng. Vurderingen skal skje ut fra hva en normalt forstandig tilbyder kunne legge til grunn på grunnlag av opplysninger i kontrakts-dokumentene.
Konkret anfører Consto at de på grunnlag av kontraktsdokumentene kunne legge til grunn at stedlige morenemasser bestod av sand og grus, og at de derfor kunne direktefundamentere uten masseutskifting samt at massene kunne brukes til oppfylling under bygg (tilbakefylling).
Retten er ikke enig i at kontraktsdokumentene ga grunnlag for en slik forventning. Det er flere ulike kontraktsdokument som inneholder informasjon om grunnforholdene. Etter retten syn gir ikke disse, verken hver for seg eller lest i sammenheng, grunnlag for at stedlige masser hadde slik kvalitet som Consto la til grunn.
Formuleringen i funksjonsbeskrivelsen punkt 2.2.4 – «egnede masser etter utgraving, kan benyttes til oppfylling for bygget» – er isolert sett ikke naturlig å lese som en garanti for at stedlige masser var av slik kvalitet at disse kunne benyttes til oppfylling eller at det kunne fundamenteres på dem. Formuleringen inneholder nettopp en reservasjon – «egnede» – og sier heller ikke noe om kvaliteten. Den gir derfor ikke uttrykk for mer enn at det adgang til å bruke stedlige masser dersom de er egnede. Formuleringen inviterer etter rettens syn en alminnelig leser til å søke videre i kontraktsdokumentene for informasjon om kvaliteten på massene. Slik punkt C.1.2.6 – «Grunnforhold» – i Kontraktsgrunnlaget også gir direkte anvisning på å gjøre.
Det er tre ulike dokument som omhandler grunnforholdene direkte: Kartlegging av grunnforhold av 25.10.2016, Geoteknisk datarapport av 08.11.2016 og Geoteknisk notat av 30.01.2017.
I dokumentet Kartlegging av grunnforhold er det med henvisning både til NGU sitt løsmassekart og geotekniske grunnundersøkelser med borerigg opplyst at tiltaksområdet «ligger på tykk morene». Grunnen bestod av morene, men dette dokumentet sier ikke noe om kvaliteten på morenen. Det fremgår også av Geoteknisk notat under punkt 3.1 «Topografi og løsmassekart» at grunnen bestod av morene. Beskrivelsene som er gitt under punkt 3.1 – «disse massene er meget fast og hardt sammenpakket, og inneholder alt fra leir til stein og blokk» og om at «sand og grus er vanligvis dominerende» er etter rettens syn naturlig, også for en alminnelig tilbyder, å lese som generelle beskrivelser av egenskapene til morene både på grunn av ordlyden, sammenhengen og hvor i notatet dette står. Heller ikke disse formuleringene gir i seg selv grunnlag for å slutte noe konkret om kvaliteten. Retten mener at også dette inviterte leseren til å søke videre i kontrakts-dokumentene etter informasjon om kvaliteten (sammensetningen) til morenemassene.
Heller ikke øvrig informasjon i geoteknisk datarapport eller notat ga grunnlag for å anta at morenemassene var dominert av sand og grus, og derfor var egnet for tilbakefylling under bygg.
Tvert imot mener retten at datarapportene viser at det øvre morenelaget ikke bestod av sand og grus, men av leire. Det siste krever kanskje fagkompetanse for å forstå. Men poenget her er at det ikke er noen holdepunkt i kontraktsdokumentene som ga grunnlag for å slutte at morenen bestod av sand og grus. Det var altså ikke slik at det noen steder var opplysninger som tilsa dette, mens det andre steder var opplysninger som tilsa det motsatte. Sett under ett kan opplysningene verken karakteriseres som uklare eller sprikende, og ga ikke grunn for tvil som skal komme Consto til gode.
Retten mener, som nevnt, at undersøkelsene faktisk viste at øvre lag av morene ikke var dominert av sand og grus. Det var ingen opplysninger som tilsa det. Når Consto likevel uriktig har lagt det til grunn er det en vurdering som de selv har risikoen for. Dersom Consto, som er en entreprenør av en viss størrelse, ikke hadde kompetanse til å vurdere informasjon hadde de ansvar for å skaffe seg det.
Retten vil også bemerke at den etter bevisførselen ikke finner det sannsynliggjort at det var nødvendig å grave dypere på grunn av den kvaliteten som massene faktisk hadde. Retten mener at dette var et entreprenørvalg som i hovedsak var en konsekvens av aktivitet i byggegropen.
Consto sitt krav på grunnlag av endringsmelding 11 tas ikke til følge. Utmåling utgår derfor.
Endringsmelding 73 er datert 23.01.2021. Krav om tilleggsvederlag på grunnlag av endrings-melding 73 er begrunnet med at Consto sin forutsetning om at stedlige masser kunne benyttes i grøfter ikke stemte fordi massene var av dårligere kvalitet enn det Consto mente de kunne forvente på grunnlag av kontraktsdokumentene. Kravet i saken er kr 350 698 inkl. mva.
Byggherren har risikoen for uforutsette forhold ved grunnen, jf. NS 8407 punkt 23.1.
Grunnforholdene var annerledes enn det Consto, som en normalt forstandig tilbyder, på grunnlag av kontraktsdokumentene – herunder geoteknisk notat som beskrev morene hovedsakelig bestående av sand og grus – hadde grunn til å regne med. Consto kunne legge til grunn at stedlige masser var av slik kvalitet at de kunne benyttes i grøfter. Det viste seg å ikke stemme.
Konsekvensen av dette var at Consto måtte kjøre bort stedlige masser og kjøpe kvalitetsmasser.
Consto har krav på å få dekket økte kostnader på grunn av uforutsette grunnforhold. Kravet er på kr 350 698 inkl. mva. og gjelder: Underentreprenør, påslag og administrasjon.
Vurderingen av hva Consto hadde grunn til å regne med beror på en helhetsvurdering der alle foreliggende opplysninger om grunnforholdene skal tas i betraktning, jf. NS 8407 punkt 23.1.
Det ble gjort normale grunnundersøkelser i forprosjektet og grunnforholdene var som opplyst, og derfor innenfor det Consto hadde grunn til å regne med, jf. kommunens anførsler ovenfor.
Videre er det slik at stedlige masser faktisk kunne blitt benyttet til oppfylling i grøfter, jf. geoteknisk vurdering fra Civil Consulting, som Norconsult sa seg enig i. Consto sitt krav må avvises også av den grunn. Subsidiært bestrider kommunen vederlagsberegningen fordi kravet ikke er sannsynliggjort.
Consto har anført at grunnforholdene var annerledes enn det de hadde grunn til å regne med på grunnlag av kontraktsdokumentene og at kommunen har risikoen for dette, jf. NS 8407 punkt 23.1. Det rettslige vurderingstema er omtalt ovenfor under punkt 5.3.3 (endringsmelding 11).
Retten er enig med Consto i at de på grunnlag av opplysningene i kontraktsdokumentene om at grunnen bestod av fast morene – det er andre krav til kvalitet til masser i grøft enn under bygg – kunne legge til grunn at stedlige masser kunne brukes i nivå mellom rørsone og veioverbygning.
Etter bevisførselen – herunder bilder og videoer, analyser av massene samt forklaringer fra Consto sin underentreprenør (Dokka) – finner ikke retten det sannsynliggjort at stedlige masser var av så dårlig kvalitet, slik Consto anfører, at de ikke kunne benyttes i grøfter. Retten finner altså ikke holdepunkt for at Civil Consulting sin vurdering i notat 8.3.2019 er uriktig, jf. også møtereferat fra særmøte 28.5.2019 der Norconsult sa seg enig. Det er kostnadene ved å masseutskifte som er krevd dekket. Men dette var altså ikke nødvendig, slik retten vurderer det.
Consto sitt krav på grunnlag av endringsmelding 73 tas ikke til følge. Utmåling utgår derfor.
Endringsmelding 74 er datert 22.04.2021. Krav om tilleggsvederlag på grunnlag av endrings-melding 74 er begrunnet med at Consto sin forutsetning om at stedlige masser kunne benyttes under veier og plasser ikke stemte fordi massene var av dårligere kvalitet enn det Consto mente de kunne forvente på grunnlag av kontraktsdokumentene. Kravet i saken er kr 1 270 485 inkl. mva.
Byggherren har risikoen for uforutsette forhold ved grunnen, jf. NS 8407 punkt 23.1.
Grunnforholdene var annerledes enn det Consto, som en normalt forstandig tilbyder, på grunnlag av kontraktsdokumentene – herunder geoteknisk notat som beskrev morene hovedsakelig bestående av sand og grus – hadde grunn til å regne med. Consto kunne legge til grunn at stedlige masser var av slik kvalitet at de kunne benyttes under veier og plasser. Det viste seg ikke å være tilfelle. Konsekvensen av dette var at Consto måtte masseutskifte 0,45 m dypere enn forutsatt.
Consto har krav på å få dekket økte kostnader på grunn av uforutsette grunnforhold. Kravet er på kr 1 270 485 inkl. mva. og gjelder: Underentreprenør, påslag og administrasjon.
Vurderingen av hva Consto hadde grunn til å regne med beror på en helhetsvurdering der alle foreliggende opplysninger om grunnforholdene skal tas i betraktning, jf. NS 8407 punkt 23.1.
Det ble gjort normale grunnundersøkelser i forprosjektet og grunnforholdene var som opplyst, og derfor innenfor det Consto hadde grunn til å regne med, jf. kommunens anførsler ovenfor.
Videre er det slik at stedlige masser faktisk kunne ha blitt benyttet under veier og plasser, jf. geotekniske vurdering fra Civil Consulting, som Norconsult sa seg enig i. Consto sitt krav må avvises også av den grunn. Subsidiært bestrider kommunen vederlagsberegningen fordi kravet ikke er sannsynliggjort.
Consto har anført at grunnforholdene var annerledes enn det de hadde grunn til å regne med på grunnlag av kontraktsdokumentene og at kommunen har risikoen for dette, jf. NS 8407 punkt 23.1. Det rettslige vurderingstema er omtalt ovenfor under punkt 5.3.3 (endringsmelding 11).
Retten forstår anførselen slik at på grunn av at kvaliteten til stedlige masser var dårligere enn det de kunne forvente måtte Consto masseutskifte 0,45 m mer enn forutsatt for å oppfylle Statens Vegvesen sine krav.
Denne forventningen må ha basert seg på at stedlige masser bestod av sand- og grusholdig morene. Opplysningene om grunnforholdene ga etter rettens syn ikke grunnlag for å legge dette til grunn. Retten viser til vurdering av opplysningene om grunnforhold under punkt 5.3.3 ovenfor, som er dekkende også for dette spørsmålet. Kvaliteten på stedlige masser var derfor ikke annerledes enn det Consto kunne regne med på grunnlag av kontraktsdokumentene.
Consto sitt krav på grunnlag av endringsmelding 74 tas ikke til følge. Utmåling utgår derfor.
Endringsmelding 78 er datert 22.04.2021. Krav om tilleggsvederlag på grunnlag av endrings- melding 78 er begrunnet med at Consto sin forventning om at massene under og inntil det gamle sykehjemmet kunne benyttes under nytt uteareal i dette området ikke stemte fordi massene var av dårligere kvalitet enn det Consto mente de kunne forvente på grunnlag av kontrakts-dokumentene. Kravet i saken er kr 296 563 inkl. mva.
Byggherren har risikoen for uforutsette forhold ved grunnen, jf. NS 8407 punkt 23.1.
Grunnforholdene under og inntil det gamle sykehjemmet var annerledes enn det Consto, som en normalt forstandig tilbyder, på grunnlag av kontraktdokumentene kunne legge til grunn. Ettersom der stod et bygg fra tidligere var det ikke tatt prøver av grunnen i dette området. Men Consto måtte kunne legge til grunn at masser under et offentlig bygg fra 1986 var av slik kvalitet at de kunne benyttes utomhus under adkomst, parkering og støttefylling for trapp.
Det viste seg ikke å være tilfelle og konsekvensen av dette var at Consto måtte masseutskifte, jf. konklusjonen i DMR Miljø og Geoteknikk AS sitt geotekniske notat datert 12.11.2021. Konklusjonen om masseutskfting i notatet er riktig. Men parametre og regnestykker er feil fordi notatet bygger på Norconsult sine jordprøver. Jordprøvene til Multiconsult viser betydelig dårligere grunnforhold. Notatet tar heller ikke hensyn til de spesifikke grunnforholdene under det gamle sykehjemmet.
Consto har krav på å få dekket økte kostnader på grunn av uforutsette grunnforhold i dette området. Kravet er på 296 563 inkl. mva. og gjelder: Underentreprenør, påslag og administrasjon. Det er hensyntatt i kravet at også knust betong fra det gamle sykehjemmet er brukt til oppfylling.
Vurderingen av hva totalentreprenøren hadde grunn til å regne med beror på en helhetsvurdering der alle foreliggende opplysninger om grunnforholdene skal tas i betraktning, jf. NS 8407 pkt 23.1.
Grunnforholdene under det gamle sykehjemmet avvek ikke fra det Consto hadde grunn til å regne med. Det var ikke tatt prøver av grunnen under det gamle sykehjemmet. Men Consto kunne likevel ikke forvente å benytte stedlige fra dette området. Consto var klar over at disse massene ville bli eksponert for vann og anleggsaktivitet, noe som påvirker kvaliteten, ved rivning av sykehjemmet.
Videre er det slik at stedlige masser faktisk kunne ha blitt benyttet, jf. DMR sitt geotekniske notat som gir anvisning på en slik løsning. Consto sitt krav må avvises også av den grunn. Krav angående støttefylling under trapp er udokumentert og kan derfor uansett ikke tas til følge.
Consto har anført at grunnforholdene under og inntil det gamle sykehjemmet var annerledes enn det de hadde grunn til å regne med på grunnlag av kontraktsdokumentene og at kommunen har risikoen for dette, jf. NS 8407 punkt 23.1. Det rettslige vurderingstema er omtalt ovenfor under punkt 5.3.3 (endringsmelding 11).
Retten er enig med Consto i at de kunne legge til grunn, hensett til byggets alder og at det ikke var gjort grunnundersøkelser i dette området, at masser under det gamle sykehjemmet kunne benyttes under nytt uteareal.
Etter bevisførselen – herunder bilder og videoer, Geoteknisk vurderingsnotat fra DMR Miljø og Geoteknikk samt forklaringer fra Consto sin underentreprenør (Dokka) – finner ikke retten at det er sannsynliggjort at stedlige masser ikke var egnet til bruk under veier og plasser. Retten mener at disse massene var komprimerbare ved riktig behandling på byggeplass. I Geoteknisk notat er det også lagt til grunn at det ikke ville være vesentlig forskjellig setningsutvikling mellom komprimert fylling av stedlige masser og komprimert fylling av tilkjørte kvalitetsmasser (stein /pukk/grus). Retten legger til grunn at setninger ville ligget innenfor det akseptable også med stedlige masser.
Endelig vil retten bemerke at den ikke finner det sannsynliggjort at det på grunn av stedlige masser sin kvalitet var behov for mer masseutskifting under trapp enn det Consto uansett måtte regne med i utgangspunktet.
Consto sitt krav på grunnlag av endringsmelding 78 tas ikke til følge. Utmåling utgår derfor.
Endringsmelding 11, 73, 74 og 78 gjelder grunnforholdene. Det er flere tvistepunkter knyttet til disse endringsmeldingene. En problemstilling som er felles for alle disse endringsmeldingene er om grunnforholdene var annerledes enn det Consto kunne legge til grunn etter kontrakten.
Consto anfører at de på grunnlag av kontraktsdokumentene kunne legge til grunn at morenemasser bestod av sand og grus og at stedlige masser derfor kunne benyttes under fundament og utomhus under veier, plasser etc. samt at slike masser kunne tilbakefylles under bygg. Kommunen er uenig i at kontraktsdokumentene ga grunnlag for en slik forventning.
I Kontraktsgrunnlaget punkt C.1.2.6 står det at «grunnforhold framkommer av geoteknisk grunnundersøkelse». Slike undersøkelser var inntatt som vedlegg 10 til Kontraktsgrunnlaget.
Norconsult AS utførte en innledende miljøteknisk kartlegging av forurensningssituasjonen i grunnen ved det nye omsorgssenteret. Rapporten er datert 25.10.2016 og er vedlagt Kontraktsgrunnlaget. Retten bemerker at punkt C.1.2.6 i Kontraktsgrunnlaget ikke henviste direkte til denne rapporten for informasjon om grunnforholdene. Retten hitsetter likevel følgende fra denne rapporten:
«Bakgrunn»«Norconsult AS har på oppdrag fra Søndre Land kommune utført en innledende miljøteknisk kartlegging av forurensningssituasjonen i grunnen, fase 1, ved nye Hovli omsorgssenter i Søndre land kommune. Tiltaksområdet er vist i kart i Figur 1. Til sammen utgjør tiltaksområdet ca. 13 000 m2. Plantegningen er vist i Figur 2».
«Historikk og tidligere undersøkelser»«På tiltaksområdet ligger Hovli sykehjem og flere bolighus. I følge opplysninger fra Søndre Land kommune har dagens bruk vært siden 1980-tallet. På 20-tallet var det parsellsmåbruk. Det har ikke vært industriell virksomhet eller tilsvarende forurensede aktivitet på området. Det er gjort søk i Miljødirektoratets grunnforurensningsdatabase, hvor forurenset grunn er registrert. Det er ikke registrert forurenset eller mistanke om forurenset grunn på tiltaksområdet eller nærliggende tomter. Det er ikke kjent at det er gjort grunnundersøkelser på tiltaksområdet tidligere».
«Grunnforhold»«I følge NGUs løsmassekart ligger tiltaksområdet på tykk morene. Dette er også funnet under geotekniske grunnundersøkelser med borerigg. I følge boreleder på geoteknisk borerigg er morenen svært hardpakket».
Geoteknisk datarapport (RIG01) datert 8.11.2016 er utarbeidet av Norconsult for Søndre Land kommune. Kontraktsgrunnlaget punkt C.1.2.6 viser direkte til denne rapporten. Deler av rapporten hitsettes. Retten bemerker at vedlagt rapporten var også grafer og lignende som viste resultat fra undersøkelsene og hvor på tomten prøver var tatt. Disse hitsettes ikke, men er selvsagt også en den del av avgjørelsesgrunnlaget.
Sammendraget på side 2 i rapporten hitsettes:
«Denne rapporten inneholder resultater for grunnundersøkelser utført for Søndre Land kommune i forbindelse med reguleringsplanarbeidet for Hovli omsorgssenter i Hov.
Det er utført 8 totalsonderinger i området, samt utført poretrykksmålinger i et punkt og tatt poseprøver i 4 punkter. Totalsonderingene viser tørrskorpe og fyllmasser i de øvre 1-2 m under terreng. Derunder er det fast morene ned mot antatt berg. Det måtte benyttes slag og spyling i disse massene. Dette medfører usikkerhet med tolkning av overgangen fra faste masser til berg. Dybden til berg er antatt å variere mellom ca. 14 og 23 m under terreng i de undersøkte punktene.
Denne rapporten er en ren datarapport og inneholder ikke geotekniske vurderinger».
Punkt 2 «Feltarbeid» på side 6 i rapporten hitsettes:
«Feltarbeid ble utført 27 og 28. september 2016 av Norconsult Fältgeoteknik AB. Boreleder var Hans Flemming, med hjelpemann Ulf Kihlbom.
Det er utført 8 totalsonderinger i området, samt utført poretyrkksmålinger i et punkt og tatt poseprøver i 4 punkter. Plassering av borpunktene vises på borplanen på tegning nr. 001.
Sonderingsprofilene fra totalsonderingene er presentert på tegning nr. 101-108. For beskrivelse av boremetoder og symboler henvises det til geoteknisk bilag.
Det er boret med vann som spylemiddel. Dette må tas hensyn til ved tolkning av totalsonderingsprofilene».
Punkt 3 «Laboratorieundersøkelser» på side 7 i rapporten hitsettes:
«Laboratoriearbeidet er utført ved Norges Geotekniske Institutt (NGI). Det er utført rutineanalyser (vanninnhold) og kornfordelingsanalyser på utvalgte prøver. Det henvises til vedlegg 1».
Punkt 4 «Poretrykk» på side 8 i rapporten hitsettes:
«Det er utført avlesning av poretrykket i to nivåer ved borhull 5. Det er registrert poreovertrykk på dybde 5 m og 7,1 m under terreng. Det henvises til vedlegg 2».
Punkt 6 «Grunnforhold» på side 10 i rapporten hitsettes:
«Totalsonderingene viser tørrskorpe eller fyllmasser i de øvre 1-2 m under terreng. Derunder er det fast morene ned mot antatt berg. Det måtte benyttes slag og spyling i disse massene. Dette medfører usikkerhet med tolkning av overgangen fra faste masser til berg. Dybden til berg varierer mellom ca. 14 og 23 m under terreng i de undersøkte punktene.
Det er stor usikkerhet med tolkning av bergnivå ved borhull 1 og 8. Totalsonderingene i disse punkter er utført med økt rotasjon, spyling og slag i 7 – 8 m før boringene avsluttes. Det kan være mulig at boringene er avsluttet enten i faste masser eller berg av dårlig kvalitet.
Generelt varierer terrengnivået ved utførte boringer mellom ca. kote +183,6 og +192,2.
Laboratorieundersøkelsene viser vanninnhold mellom 10 – 15 % i de øvre 2 m ved borhull 1, 2 og 8. Det er målt vanninnhold på 30 % ved borhull 5. Resultatene fra laboratorieanalyser henvises til vedlegg 1.
Det er registrert poreovertrykk på dybde 5 og 7,1 m under terreng. Disse målingene viser poreovertyrkk og de gir ikke nok grunnlag å bestemme dybden til grunnvannstanden, men en kan regne med at grunnvannstanden ligger innen 5 m dybde under terreng».
Vedlagt rapporten var også «Geoteknisk bilag» som inneholder generell informasjon om ulike jordarter og egenskaper, herunder gradering av telefarlighet. Om «morene» står det:
«Morene er en usortert istidsavsetning som kan inneholde alle fraksjoner fra leire til blokk. Den største fraksjonen angis først i beskrivelsen (eksempel: sandig morene)».
Norconsult utarbeidet også et Geoteknisk notat (RIG 02) for kommunen. Notatet er datert 30.1.2017. Kontraktsgrunnlaget punkt C.1.2.6 viser direkte til denne rapporten.
Punkt 1 «Innledning» på side 1 i notatet hitsettes:
«På oppdrag fra Søndre Land kommune utfører Norconsult AS reguleringsplanarbeidet for Hovli omsorgssenter i Hov. Hensikten med planarbeidet er å legge til rett for etablering av nytt omsorgssenter i Hov tettsted, på tomten der dagens Hovli sykehjem ligger. Terrenget på tomten faller ca. 13 m fra syd mot nord og ca. 4-5 m fra øst mot vest. Planer og snitt for bygget er vist i vedlegg 1».
Punkt 2.1 «Geoteknisk kategori» på side 1 i notatet hitsettes:
«Eurokode 7 (NS-EN 1997-1: 2004+A1:2013+NA:2016) stiller krav til prosjektering ut fra tre ulike geotekniske kategorier. Valg av geoteknisk kategori gjøres ut fra standardens punkt 2.1 «Krav til prosjektering». Geoteknisk kategori 2 omfatter konvensjonelle arbeider uten unormale risikoer eller vanskelige grunneller belastningsforhold. Arbeidet innebærer utgraving i fast morene. Det foreligger ingen risiko for områdestabilitet og prosjektet betraktes som en konvensjonell fundamentering uten unormale risikoer. Derfor er dette prosjektet plassert i geoteknisk kategori 2».
Punkt 2.6 «Seismisk klasse» på side 3 i notatet hitsettes:
«Eurokode 8 (NS-EN 1998-1: 2004+A1:2013+NA:2014) NA.4.2.5 viser fire seismiske klasser for bygninger. Iht. standarden er «Skoler og institusjonsbygg» plassert i seismisk klasse 3. Dette prosjektet settes derfor i seismisk klasse 3. Seismisk faktor velges avhengig av seismiske klasser iht. Eurokode 8 tabell NA.4(901). Verdien for seismisk faktor i seismisk klasse 3 er ☐1 = 1,4.
Spissverdien for berggrunnens akselerasjon ☐☐40☐☐ bestemmes fra Eurokode 8 figur NA.3(901). Hov i Søndre Land kommune, der omsorgssenteret skal bygges ligger på ca. 60,7° N og 10,4°Ø. Dette gir ☐☐40☐☐ = 0,5 ☐ ☐ 2. Referansespissverdien for berggrunnens akselerasjon, ☐☐☐, settes lik 0,8 ∗ ☐☐40☐☐. ☐☐☐ = 0,8 ∗ 0,5 = 0,4 ☐ ☐ 2.
Eurokode 8 tabell NA.3.1 definerer grunntype E som «...en tykkelse som varierer mellom ca. 5 m og 20 m, over et stivere materiale...». Grunnundersøkelsene i dette prosjektet viser fast morene og dybde til berg varierer mellom 14 m og 23 m på tomta. Derfor er grunntype E valgt for seismisk analyse i prosjektet. Forsterkningsfaktor (☐) velges avhengig av grunnforhold iht. Eurokode 8 tabell NA.3.3. For grunntype A, er ☐ = 1,65.
Dimensjonerende grunnakselerasjon, blir ☐☐ = ☐ 1 ∗ ☐☐☐ = 1,4 ∗ 0,4 ☐ ☐ 2 = 0,56 ☐ ☐ 2.
Seismisk faktor ☐☐☐ brukes for seismisk vurdering av konstruksjonen med basis i grunnens akselerasjon og forsterkningsfaktor. ☐☐☐ = 0,56 ☐ ☐ 2 ∗ 1,65 = 0,92 ☐ ☐ 2.
For ☐☐☐ < 0,98 ☐ ☐ 2 må det sammenlignes skjærkraft ved grunnivå på grunn av jordskjelv med skjærkraft beregnet for de øvrige lastkombinasjonene. Dette skal vurderes av RIB med innspill fra RIG».
Punkt 3 «Grunnforhold» på side 3 flg. i notatet hitsettes:
Deler av punkt 4 «Fundamentering» på side 4 flg. i notatet hitsettes:
For fast morene: Friksjonsvinkel: φ = 38 °. Attraksjon: a = 5 kN m2 ⁄.Tyngdetetthet: ☐ = 19 kN m3 ⁄
For effektivspenningsanalyse har vi valgt materialfaktor, γm = 1,4 for meget alvorlig konsekvensklasse og dilatant brudd (iht. håndbok V220). [ ]».
Grunn og fundament er omtalt i Konkurransegrunnlaget sin funksjonsbeskrivelse del C.2 punkt 2.2.
Punkt 2.2.1 «Generelt» hitsettes:
«Grunnundersøkelser er utført, og rapport fra Norconsult foreligger.
Grunnarbeidene skal generelt utføres i overensstemmelse med NS 3420:2017 og andre gjeldende standarder, dersom ikke annet fremgår av den etterfølgende beskrivelse.
Det skal medtas alle grave- og evt. fjellarbeider på byggetomten, inkl. arbeider for de tekniske anlegg som VA, EL og rør i grunnen. Det skal som påkrevd, utføres nødvendige tiltak som hindrer radoninntrenging fra grunnen.
Forut for gravearbeidene skal totaltotalentreprenøren sørge for påvisning av alle forhold i grunnen som måtte komme i konflikt med grunnarbeidene. Totaltotalentreprenøren må selv gjøre seg kjent på stedet med alle forhold som kan være av betydning for hans arbeid, og ta nødvendige hensyn til dette i sine priser. Totaltotalentreprenøren må selv vurdere å inkludere arbeider med evt. tining av grunn og nødvendig frostsikring av konstruksjonene ut fra de stedlige forhold.
Totalentreprenør er selv ansvarlig for å vurdere omfang av masseuttak og massetilførsel. Alle overskuddsmasser transporteres vekk fra tomten til godkjent fyllplass/mottak. Topplag av matjord og tilsåing, samt grovplanering for asfalt, betong- og grusdekker på adkomstareal/parkering, kfr. landskapsarkitektens beskrivelse.
På tomten står det i dag flere bolighus som skal rives og rivearbeidene utføres i en egen entreprise. Grunnen overtas i fm. oppstart av byggearbeidene. Riving av dagens sykehjem skal utføres av TE.
Det er lagt til rette for direktefundamentering av bygget.
Tilbakefylling inntil fundamenter og grunnmur med velgraderte, kapillærbrytende, ikke telefarlige masser. Det skal benyttes fiberduk for separasjonslag i egnet bruksklasse».
Punkt 2.2.3 «Byggegrop» hitsettes:
«Tomten faller ca. 13 m fra syd mot nord og ca. 4-5 m fra øst mot vest. Grunnen består av tørrskorpe og fyllmasser i de øvre 1-2 m under terreng. Derunder er det fast morene ned mot antatt berg som varierer mellom 14 og 23 meter i de undersøkte punkter.
Egnede masse etter utgraving, kan benyttes til oppfylling for bygget.
Grunnarbeider skal utføres i samsvar med gjeldende lover og forskrifter med hensyn til nødvendige sikringstiltak for utførelsen av arbeidet, samt alle miljøpåkjenninger på naboskapet. Grunnvannsnivå er ikke fastlagt, og det må vurderes nærmere i byggefase. Konstruksjonen gjøres vanntett for gruber under gulv cote 185,50 da vannstanden kan variere med årstid og nedbørsmengde.
TE må vurdere fortløpende behov for tiltak i forbindelse med vannulemper i byggegrop. Det kan være behov for drenering av overvann i byggetiden mens grunn og fundaments arbeider pågår. Viser for øvrig til vedlagt geoteknisk rapport 5166945 RIG01 og 5166945 RIG02 for utfyllende informasjon om grunnforhold».
Punkt 2.2.4 «Grunnforsterkning» hitsettes:
«All graving for fundamenter som blir liggende i stedlige masser foretas med forsiktighet, for å unngå omrøring, og derved svekking av naturlig fasthet i massene. Det må vurderes om nødvendig, pukkfundamenter under fundamenter i samråd med geoteknikker.
Under gulv på grunn og asfalt i p-kjeller legges inn et drenerende forsterkningslag bærelag på min. 300mm pukk. Det skal benyttes fiberduk mellom alle åpne og finstoffholdige masser.
For eventuelle forurensede masser som påtreffes i byggegrop, må totalentreprenøren vurdere omfang av masseutskifting i samråd fagkyndig person. Tiltak gjøres opp etter regning. Entreprenøren er ansvarlig for fjerning av alle overflødige masser. Uegnede masser kjøres bort og erstattes med tilførte drenerende og komprimer bare kvalitetsmasser etter behov.
Alle masser skal legges ut lagvis og komprimeres til min. normal komprimering ihht NS 3458».
Punkt 2.2.6 «Direkte fundamentering» hitsettes:
«Bygget kan fundamenteres på naturlige bæredyktig (uomrørte) masser, med såle- og punktfundamenter. RIG har foreløpig gjort et enkelt overslag av grunnens bæreevne. Det vises her generelt til geoteknisk rapport. Totalentreprenør selv ansvarlig for valg av fundamenteringsmetode med utgangspunkt i oppgitt informasjon i geoteknisk rapport og vedlagte tegninger.
Det må vurderes rystelser generelt på nærliggende fundamenter, da dette kan gi etter-setninger i området for utgraving.
Kalde og grunne konstruksjoner skal telesikres med XPS markisolasjon».
Endringsmelding 11 er datert 30.01.2019 (senere revidert). Krav om tilleggsvederlag på grunnlag av endringsmelding 11 er begrunnet med at Consto sin forutsetning om at bygget kunne direkte-fundamenteres uten masseutskifting (utover 10 cm gruspute) og at stedlige masser kunne brukes til oppfylling under bygget ikke stemte fordi massene var av dårligere kvalitet enn det Consto mente de kunne forvente på grunnlag av kontraktsdokumentene. Kravet i saken er kr 15 624 958 inkl. mva.
Byggherren har risikoen for uforutsette forhold ved grunnen, jf. NS 8407 punkt 23.1.
Grunnforholdene var annerledes enn det Consto, som en normalt forstandig tilbyder, på grunnlag av kontraktsdokumentene – herunder geoteknisk notat som beskrev morene hovedsakelig bestående av sand og grus – hadde grunn til å regne med. Consto kunne legge til grunn at bygget kunne direktefundamenteres uten masseutskifting (utover 10 cm gruspute/avretting) og at utgravde masser kunne brukes til tilbakefylling under bygget. Det siste fremgikk også uttrykkelig av funksjonsbeskrivelsen i konkurransegrunnlaget.
Det viste seg at massene var av så dårlig kvalitet at disse forutsetningene ikke slo til. Massene inneholdt vesentlig høyere andel silt enn det som fremgikk av kontraktsdokumentene.
Konsekvensen var at Consto måtte masseutskifte dypere og kjøre bort mer masser enn forutsatt. Samt at Consto måtte grave ut under hele bygget til samme nivå, ikke bare under fundament. Videre måtte Consto kjøpe inn og fylle opp med kvalitetsmasser i stedet for stedlige masser.
Consto har krav på å få dekket økte kostnader på grunn av uforutsette grunnforhold. Kravet er på kr 15 624 958 inkl. mva. og gjelder: Rådgivning, underentreprenør, påslag og administrasjon.
Vurderingen av hva Consto hadde grunn til å regne med beror på en helhetsvurdering der alle foreliggende opplysninger om grunnforholdene skal tas i betraktning, jf. NS 8407 punkt 23.1.
Consto kan ikke påberop ethvert avvik, det må være avvik utover det normale. For eksempel vil morenemasser ofte ha ulik gradering/sammensetning.
Det ble gjort normale grunnundersøkelser i forprosjektet og grunnforholdene var som opplyst, og derfor innenfor det Consto hadde grunn til å regne med. Området bestod av morene, slik som opplyst i kontraktsdokumentene. Finstoff er normalt for morene. Formuleringen i funksjons-beskrivelsen om at egnede masser kan benyttes til oppfylling kan ikke leses som en garanti.
Det var uansett ikke nødvendig å grave dypere på grunn av kvaliteten på stedlige masser.
Subsidiært blir grunnlag for og beregning av vederlagskrav bestridt.
Kommunen anfører at Consto ikke kan kreve betalt for masser der kontrakten beskriver kvalitets-masser, ikke kan kreve betalt for masser som følge av at Consto kjørte på grunnen/i byggegropen, ikke kan kreve betalt for større utgraving og tilbakefylling enn det graveplaner ga anvisning på, ikke kan kreve betalt der stedlige masser kunne vært benyttet til utvendig oppfylling. Endelig anfører kommunen anfører at det uansett ikke uansett ikke utgjorde en fremdriftshindring.
Consto har anført at grunnforholdene var annerledes enn det de hadde grunn til å regne med på grunnlag av kontraktsdokumentene og at kommunen har risikoen for dette, jf. NS 8407 punkt 23.1. Fra denne bestemmelsen – under kapitteloverskriften «Risikoen for forhold ved grunnen» – hitsettes:
[1. ledd] «Byggherren har risikoen for forhold ved grunnen dersom de avviker fra det totalentreprenøren hadde grunn til å regne med ved utarbeidelsen av tilbudet».
[4. ledd] «Alle foreliggende opplysninger i saken skal tas i betraktning ved avgjørelsen av hva totalentreprenøren hadde grunn til å regne med. Det samme gjelder forhold som nevnt i annet ledd, selv om totalentreprenøren ikke har oppfylt sin plikt etter denne bestemmelsen».
Det følger direkte av fjerde ledd at spørsmålet om grunnforholdene var slik som total-entreprenøren- Consto – hadde grunn til å regne med vil bero på en samlet vurdering av samtlige opplysninger i kontraktsdokumentene lest i sammenheng. Vurderingen skal skje ut fra hva en normalt forstandig tilbyder kunne legge til grunn på grunnlag av opplysninger i kontrakts-dokumentene.
Konkret anfører Consto at de på grunnlag av kontraktsdokumentene kunne legge til grunn at stedlige morenemasser bestod av sand og grus, og at de derfor kunne direktefundamentere uten masseutskifting samt at massene kunne brukes til oppfylling under bygg (tilbakefylling).
Retten er ikke enig i at kontraktsdokumentene ga grunnlag for en slik forventning. Det er flere ulike kontraktsdokument som inneholder informasjon om grunnforholdene. Etter retten syn gir ikke disse, verken hver for seg eller lest i sammenheng, grunnlag for at stedlige masser hadde slik kvalitet som Consto la til grunn.
Formuleringen i funksjonsbeskrivelsen punkt 2.2.4 – «egnede masser etter utgraving, kan benyttes til oppfylling for bygget» – er isolert sett ikke naturlig å lese som en garanti for at stedlige masser var av slik kvalitet at disse kunne benyttes til oppfylling eller at det kunne fundamenteres på dem. Formuleringen inneholder nettopp en reservasjon – «egnede» – og sier heller ikke noe om kvaliteten. Den gir derfor ikke uttrykk for mer enn at det adgang til å bruke stedlige masser dersom de er egnede. Formuleringen inviterer etter rettens syn en alminnelig leser til å søke videre i kontraktsdokumentene for informasjon om kvaliteten på massene. Slik punkt C.1.2.6 – «Grunnforhold» – i Kontraktsgrunnlaget også gir direkte anvisning på å gjøre.
Det er tre ulike dokument som omhandler grunnforholdene direkte: Kartlegging av grunnforhold av 25.10.2016, Geoteknisk datarapport av 08.11.2016 og Geoteknisk notat av 30.01.2017.
I dokumentet Kartlegging av grunnforhold er det med henvisning både til NGU sitt løsmassekart og geotekniske grunnundersøkelser med borerigg opplyst at tiltaksområdet «ligger på tykk morene». Grunnen bestod av morene, men dette dokumentet sier ikke noe om kvaliteten på morenen. Det fremgår også av Geoteknisk notat under punkt 3.1 «Topografi og løsmassekart» at grunnen bestod av morene. Beskrivelsene som er gitt under punkt 3.1 – «disse massene er meget fast og hardt sammenpakket, og inneholder alt fra leir til stein og blokk» og om at «sand og grus er vanligvis dominerende» er etter rettens syn naturlig, også for en alminnelig tilbyder, å lese som generelle beskrivelser av egenskapene til morene både på grunn av ordlyden, sammenhengen og hvor i notatet dette står. Heller ikke disse formuleringene gir i seg selv grunnlag for å slutte noe konkret om kvaliteten. Retten mener at også dette inviterte leseren til å søke videre i kontrakts-dokumentene etter informasjon om kvaliteten (sammensetningen) til morenemassene.
Heller ikke øvrig informasjon i geoteknisk datarapport eller notat ga grunnlag for å anta at morenemassene var dominert av sand og grus, og derfor var egnet for tilbakefylling under bygg.
Tvert imot mener retten at datarapportene viser at det øvre morenelaget ikke bestod av sand og grus, men av leire. Det siste krever kanskje fagkompetanse for å forstå. Men poenget her er at det ikke er noen holdepunkt i kontraktsdokumentene som ga grunnlag for å slutte at morenen bestod av sand og grus. Det var altså ikke slik at det noen steder var opplysninger som tilsa dette, mens det andre steder var opplysninger som tilsa det motsatte. Sett under ett kan opplysningene verken karakteriseres som uklare eller sprikende, og ga ikke grunn for tvil som skal komme Consto til gode.
Retten mener, som nevnt, at undersøkelsene faktisk viste at øvre lag av morene ikke var dominert av sand og grus. Det var ingen opplysninger som tilsa det. Når Consto likevel uriktig har lagt det til grunn er det en vurdering som de selv har risikoen for. Dersom Consto, som er en entreprenør av en viss størrelse, ikke hadde kompetanse til å vurdere informasjon hadde de ansvar for å skaffe seg det.
Retten vil også bemerke at den etter bevisførselen ikke finner det sannsynliggjort at det var nødvendig å grave dypere på grunn av den kvaliteten som massene faktisk hadde. Retten mener at dette var et entreprenørvalg som i hovedsak var en konsekvens av aktivitet i byggegropen.
Consto sitt krav på grunnlag av endringsmelding 11 tas ikke til følge. Utmåling utgår derfor.
Endringsmelding 73 er datert 23.01.2021. Krav om tilleggsvederlag på grunnlag av endrings-melding 73 er begrunnet med at Consto sin forutsetning om at stedlige masser kunne benyttes i grøfter ikke stemte fordi massene var av dårligere kvalitet enn det Consto mente de kunne forvente på grunnlag av kontraktsdokumentene. Kravet i saken er kr 350 698 inkl. mva.
Byggherren har risikoen for uforutsette forhold ved grunnen, jf. NS 8407 punkt 23.1.
Grunnforholdene var annerledes enn det Consto, som en normalt forstandig tilbyder, på grunnlag av kontraktsdokumentene – herunder geoteknisk notat som beskrev morene hovedsakelig bestående av sand og grus – hadde grunn til å regne med. Consto kunne legge til grunn at stedlige masser var av slik kvalitet at de kunne benyttes i grøfter. Det viste seg å ikke stemme.
Konsekvensen av dette var at Consto måtte kjøre bort stedlige masser og kjøpe kvalitetsmasser.
Consto har krav på å få dekket økte kostnader på grunn av uforutsette grunnforhold. Kravet er på kr 350 698 inkl. mva. og gjelder: Underentreprenør, påslag og administrasjon.
Vurderingen av hva Consto hadde grunn til å regne med beror på en helhetsvurdering der alle foreliggende opplysninger om grunnforholdene skal tas i betraktning, jf. NS 8407 punkt 23.1.
Det ble gjort normale grunnundersøkelser i forprosjektet og grunnforholdene var som opplyst, og derfor innenfor det Consto hadde grunn til å regne med, jf. kommunens anførsler ovenfor.
Videre er det slik at stedlige masser faktisk kunne blitt benyttet til oppfylling i grøfter, jf. geoteknisk vurdering fra Civil Consulting, som Norconsult sa seg enig i. Consto sitt krav må avvises også av den grunn. Subsidiært bestrider kommunen vederlagsberegningen fordi kravet ikke er sannsynliggjort.
Consto har anført at grunnforholdene var annerledes enn det de hadde grunn til å regne med på grunnlag av kontraktsdokumentene og at kommunen har risikoen for dette, jf. NS 8407 punkt 23.1. Det rettslige vurderingstema er omtalt ovenfor under punkt 5.3.3 (endringsmelding 11).
Retten er enig med Consto i at de på grunnlag av opplysningene i kontraktsdokumentene om at grunnen bestod av fast morene – det er andre krav til kvalitet til masser i grøft enn under bygg – kunne legge til grunn at stedlige masser kunne brukes i nivå mellom rørsone og veioverbygning.
Etter bevisførselen – herunder bilder og videoer, analyser av massene samt forklaringer fra Consto sin underentreprenør (Dokka) – finner ikke retten det sannsynliggjort at stedlige masser var av så dårlig kvalitet, slik Consto anfører, at de ikke kunne benyttes i grøfter. Retten finner altså ikke holdepunkt for at Civil Consulting sin vurdering i notat 8.3.2019 er uriktig, jf. også møtereferat fra særmøte 28.5.2019 der Norconsult sa seg enig. Det er kostnadene ved å masseutskifte som er krevd dekket. Men dette var altså ikke nødvendig, slik retten vurderer det.
Consto sitt krav på grunnlag av endringsmelding 73 tas ikke til følge. Utmåling utgår derfor.
Endringsmelding 74 er datert 22.04.2021. Krav om tilleggsvederlag på grunnlag av endrings-melding 74 er begrunnet med at Consto sin forutsetning om at stedlige masser kunne benyttes under veier og plasser ikke stemte fordi massene var av dårligere kvalitet enn det Consto mente de kunne forvente på grunnlag av kontraktsdokumentene. Kravet i saken er kr 1 270 485 inkl. mva.
Byggherren har risikoen for uforutsette forhold ved grunnen, jf. NS 8407 punkt 23.1.
Grunnforholdene var annerledes enn det Consto, som en normalt forstandig tilbyder, på grunnlag av kontraktsdokumentene – herunder geoteknisk notat som beskrev morene hovedsakelig bestående av sand og grus – hadde grunn til å regne med. Consto kunne legge til grunn at stedlige masser var av slik kvalitet at de kunne benyttes under veier og plasser. Det viste seg ikke å være tilfelle. Konsekvensen av dette var at Consto måtte masseutskifte 0,45 m dypere enn forutsatt.
Consto har krav på å få dekket økte kostnader på grunn av uforutsette grunnforhold. Kravet er på kr 1 270 485 inkl. mva. og gjelder: Underentreprenør, påslag og administrasjon.
Vurderingen av hva Consto hadde grunn til å regne med beror på en helhetsvurdering der alle foreliggende opplysninger om grunnforholdene skal tas i betraktning, jf. NS 8407 punkt 23.1.
Det ble gjort normale grunnundersøkelser i forprosjektet og grunnforholdene var som opplyst, og derfor innenfor det Consto hadde grunn til å regne med, jf. kommunens anførsler ovenfor.
Videre er det slik at stedlige masser faktisk kunne ha blitt benyttet under veier og plasser, jf. geotekniske vurdering fra Civil Consulting, som Norconsult sa seg enig i. Consto sitt krav må avvises også av den grunn. Subsidiært bestrider kommunen vederlagsberegningen fordi kravet ikke er sannsynliggjort.
Consto har anført at grunnforholdene var annerledes enn det de hadde grunn til å regne med på grunnlag av kontraktsdokumentene og at kommunen har risikoen for dette, jf. NS 8407 punkt 23.1. Det rettslige vurderingstema er omtalt ovenfor under punkt 5.3.3 (endringsmelding 11).
Retten forstår anførselen slik at på grunn av at kvaliteten til stedlige masser var dårligere enn det de kunne forvente måtte Consto masseutskifte 0,45 m mer enn forutsatt for å oppfylle Statens Vegvesen sine krav.
Denne forventningen må ha basert seg på at stedlige masser bestod av sand- og grusholdig morene. Opplysningene om grunnforholdene ga etter rettens syn ikke grunnlag for å legge dette til grunn. Retten viser til vurdering av opplysningene om grunnforhold under punkt 5.3.3 ovenfor, som er dekkende også for dette spørsmålet. Kvaliteten på stedlige masser var derfor ikke annerledes enn det Consto kunne regne med på grunnlag av kontraktsdokumentene.
Consto sitt krav på grunnlag av endringsmelding 74 tas ikke til følge. Utmåling utgår derfor.
Endringsmelding 78 er datert 22.04.2021. Krav om tilleggsvederlag på grunnlag av endrings- melding 78 er begrunnet med at Consto sin forventning om at massene under og inntil det gamle sykehjemmet kunne benyttes under nytt uteareal i dette området ikke stemte fordi massene var av dårligere kvalitet enn det Consto mente de kunne forvente på grunnlag av kontrakts-dokumentene. Kravet i saken er kr 296 563 inkl. mva.
Byggherren har risikoen for uforutsette forhold ved grunnen, jf. NS 8407 punkt 23.1.
Grunnforholdene under og inntil det gamle sykehjemmet var annerledes enn det Consto, som en normalt forstandig tilbyder, på grunnlag av kontraktdokumentene kunne legge til grunn. Ettersom der stod et bygg fra tidligere var det ikke tatt prøver av grunnen i dette området. Men Consto måtte kunne legge til grunn at masser under et offentlig bygg fra 1986 var av slik kvalitet at de kunne benyttes utomhus under adkomst, parkering og støttefylling for trapp.
Det viste seg ikke å være tilfelle og konsekvensen av dette var at Consto måtte masseutskifte, jf. konklusjonen i DMR Miljø og Geoteknikk AS sitt geotekniske notat datert 12.11.2021. Konklusjonen om masseutskfting i notatet er riktig. Men parametre og regnestykker er feil fordi notatet bygger på Norconsult sine jordprøver. Jordprøvene til Multiconsult viser betydelig dårligere grunnforhold. Notatet tar heller ikke hensyn til de spesifikke grunnforholdene under det gamle sykehjemmet.
Consto har krav på å få dekket økte kostnader på grunn av uforutsette grunnforhold i dette området. Kravet er på 296 563 inkl. mva. og gjelder: Underentreprenør, påslag og administrasjon. Det er hensyntatt i kravet at også knust betong fra det gamle sykehjemmet er brukt til oppfylling.
Vurderingen av hva totalentreprenøren hadde grunn til å regne med beror på en helhetsvurdering der alle foreliggende opplysninger om grunnforholdene skal tas i betraktning, jf. NS 8407 pkt 23.1.
Grunnforholdene under det gamle sykehjemmet avvek ikke fra det Consto hadde grunn til å regne med. Det var ikke tatt prøver av grunnen under det gamle sykehjemmet. Men Consto kunne likevel ikke forvente å benytte stedlige fra dette området. Consto var klar over at disse massene ville bli eksponert for vann og anleggsaktivitet, noe som påvirker kvaliteten, ved rivning av sykehjemmet.
Videre er det slik at stedlige masser faktisk kunne ha blitt benyttet, jf. DMR sitt geotekniske notat som gir anvisning på en slik løsning. Consto sitt krav må avvises også av den grunn. Krav angående støttefylling under trapp er udokumentert og kan derfor uansett ikke tas til følge.
Consto har anført at grunnforholdene under og inntil det gamle sykehjemmet var annerledes enn det de hadde grunn til å regne med på grunnlag av kontraktsdokumentene og at kommunen har risikoen for dette, jf. NS 8407 punkt 23.1. Det rettslige vurderingstema er omtalt ovenfor under punkt 5.3.3 (endringsmelding 11).
Retten er enig med Consto i at de kunne legge til grunn, hensett til byggets alder og at det ikke var gjort grunnundersøkelser i dette området, at masser under det gamle sykehjemmet kunne benyttes under nytt uteareal.
Etter bevisførselen – herunder bilder og videoer, Geoteknisk vurderingsnotat fra DMR Miljø og Geoteknikk samt forklaringer fra Consto sin underentreprenør (Dokka) – finner ikke retten at det er sannsynliggjort at stedlige masser ikke var egnet til bruk under veier og plasser. Retten mener at disse massene var komprimerbare ved riktig behandling på byggeplass. I Geoteknisk notat er det også lagt til grunn at det ikke ville være vesentlig forskjellig setningsutvikling mellom komprimert fylling av stedlige masser og komprimert fylling av tilkjørte kvalitetsmasser (stein /pukk/grus). Retten legger til grunn at setninger ville ligget innenfor det akseptable også med stedlige masser.
Endelig vil retten bemerke at den ikke finner det sannsynliggjort at det på grunn av stedlige masser sin kvalitet var behov for mer masseutskifting under trapp enn det Consto uansett måtte regne med i utgangspunktet.
Consto sitt krav på grunnlag av endringsmelding 78 tas ikke til følge. Utmåling utgår derfor.
Endringsmelding 19 (dimensjon massivtrevegger), 30 (mengde betong til fundament) og 51 (stål) gjelder mengder. Consto mener at angivelser av mengder i dokument utarbeidet under forprosjektet var vesentlig lavere enn faktisk behov, og at kommunen er ansvarlig for dette.
Det er flere tvistepunkt knyttet til disse endringsmeldingene. En felles problemstilling for alle disse endringsmeldingene er hvem som har risiko og ansvar for mengder etter kontrakten.
Retten vurderer derfor disse endringsmeldingene samlet under punkt 6.6 nedenfor.
Kontraktsgrunnlaget ga informasjon om prosjekteringen, herunder om modenhet, ansvar og risiko.
Fra Kontraktsgrunnlaget punkt C – «Tekniske krav» – hitsettes:
«Prosjektet er forutsatt utført som totalentreprise og prosjektdokumentene er således ikke i samsvar med NS 3450. Tilbudsmaterialet er ikke fullstendig med hensyn til beskrivelse og tegninger. Nødvendige tegninger, beregninger og beskrivelser utover det utleverte tilbudsmaterialet er totalentreprenørens ansvar å utarbeide. Totalentreprenør har ansvaret for mengder, prosjektering og utførelse. Totalentreprenør står selv ansvarlig for å utarbeide egne beregninger og tegninger iht. plan og bygningsloven samt overholde alle offentlige krav til el., vvs, automasjon og andre installasjoner.
Arbeider som må utføres forut for og/eller som er nødvendige som for forberedelser for eller komplettering av de beskrevne/tegnede arbeider og leveranser, er totalentreprenørens ansvar å identifisere, utføre og bekoste. Det påhviler således totalentreprenøren en generell plikt til å identifisere og utføre alle aktiviteter som er nødvendig for å gjennomføre arbeidet og levere komplett ferdig bygg.
Totalentreprenøren har imidlertid i dette tilfellet begrenset frihet ved utforming og materialvalg i forhold til tradisjonelle totalentreprise. Angitte materialvalg i overflater skal følges. Mål som er påsatt tegninger skal følges. Løsningene for de tekniske anlegg forutsettes som angitt i dokumentene, men funksjonskrav går foran tekniske løsninger.
Beskrivelsen er sterkt forenklet i forhold til NS 3420 for byggefagene, NS3421 for VVSfagene og NS3421 for elektrofagene. For byggfagene vil det ved tvil om utførelsen holder mål bli tatt utgangspunkt i tilsvarende arbeider i NS 3420 med toleranseklasse B. Tilsvarende for VVS- og El-fagene i overensstemmelse med NS 3421. For byggfagene vil anvisninger i byggdetaljbladene være retningsgivende for løsninger.
For eventuelle arbeider der det ikke foreligger Norsk Standard, men hvor det foreligger anerkjente normer eller forskrifter mht. materialer eller arbeidets utførelse, skal disse følges».
«C.3.1 Tegninger Tegningsliste og tegninger er vedlegg til dokument C.2.
C.3.2 BIM-modell. Det er ikke etablert en BIM-modell for dette prosjektet. ARK’s 3D-modell (IFC-fil) vil være tilgjengelig under prising. Byggherre presiserer at dette er et orienterende bilag og mengder kan ikke tas utfra modell.
Det stilles krav til 3d-modellering av alle fag, og utveksling av ifc-modeller.
Oppdragsgiver stiller krav om at det skal benyttes Åpen BIM for alle fag i prosjektet.
BIM skal brukes til:
Forventede gevinster av disse utnyttelsene av BIM er:
Totalentreprenør skal stille med BIM-koordinator og utarbeide BIM-manual for prosjektet iht. overnevnte- og «best praksis» kriterier. BIM-koordinator skal påse at prosjektet gjennom-føres iht. BIM-manual».
Fra Norconsult sitt Geotekniske notat av 30.01.2017 hitsettes punkt 4.1 «Tillat grunntrykk»:
[første avsnitt]: Det er foreløpig gjort et enkelt overslag av tillatt grunntrykk, siden de ikke foreligger noe bygningslaster. Grunnen består av fast morene. Vi har benyttet disse materialparameterne for beregning av bæreevne».
Fra funksjonsbeskrivelsen punkt 2 «Bygning» hitsettes punktet «Generelt»:
«Prosjekteringsrunnlag.Det er her beskrevet generelle funksjons- og ytelseskrav samt generelle krav.
Totaltotalentreprenøren er selv ansvarlig for å innhente alle relevante og nødvendige tilleggsopplysninger for å kunne gi tilbud på en komplett leveranse. Funksjons- og ytelseskravene (lyd-, brannkrav m.v.) er overordnede krav og skal tilfredsstilles, selv om det stilles spesifikke krav til konstruksjonene / bygningselementene.
Totaltotalentreprenør er ansvarlig for all nødvendig prosjektering og medta komplette løsninger som tilfredsstiller de krav som er gitt av tegninger og forøvrig dokumenter som er en del av denne kontrakten.
Totalentreprenøren har med dette det fulle ansvaret for all nødvendig detaljprosjektering av bygget med tilhørende produksjonstegninger og annen nødvendig dokumentasjon. Det skal utarbeides entydige konstruksjons- og produksjonstegninger for alle bærende konstruksjoner. Tegningene skal inneholde de opplysninger som kreves i de respektive Norske Standarder og Eurokoder.
Alle endringer/forslag som fører til konsekvenser for ARKs plantegninger skal godkjennes av byggherren.
Tilbyder er ansvarlig for utarbeidelse av endelig energiberegning, basert på tilbudte løsninger».
«Belastninger. For belastninger på konstruksjoner vises det generelt til NS-EN 1991.
I tillegg til hovedkonstruksjonens egenlast skal det fastsettes og vurderes påførte egenlaster fra tekniske installasjoner, fastmontert utstyr, maskiner, himlinger, påstøp, avretting og lettvegger.
Alle konstruksjoner skal være tilpasset de påkjenninger de kan utsettes for. Spesielt skal det benyttes robuste og solide materialer i områder der overflater kan utsettes for mekanisk påkjenninger. Egenskapenes viktighet for den enkelte konstruksjon avhenger av funksjons-kravene til konstruksjonen».
«Konstruksjonssystem. I det etterfølgende er det beskrevet ett konstruksjonsprinsipp, det vises til vedlagte konstruksjonstegninger utarbeidet av RIB.
Alle vedlagte konstruksjonstegninger er ment som et forslag til bæresystemet. Bæresystemet er avstemt med arkitektens planløsning. Tilbyder har det fulle ansvar for at konstruksjoner tilfredsstiller krav i lover og forskrifter. Prinsipper for hovedbæring er tilpasset innenfor de bygningselementene som er vist på arkitektens tegninger.
Det er i hovedsak lagt til grunn et tre-basert konstruksjonssystem, hvor store deler av bygget oppføres med prefabrikkerte moduler av massivtre elementer og trekonstruksjoner. Bærende konstruksjoner i underetasje/p-kjeller i betong, i og form av plasstøpte konstruksjoner og prefabrikkerte elementer.
Det er forutsatt avstivende elementer med massivtre i byggets yttervegger/fasade. Takkonstruksjon er i hovedsak tenkt utført med takstoler. Avviker totalentreprenørens tilbud fra angitt konstruksjonssystem skal alle byggherrens funksjonskrav tilfredsstilles. Alle komponenter skal ha en utførelse som tilfredsstiller de generelle påkjenninger de kan bli utsatt for i form av laster, klima, støy, brann, slitasje, støt etc. Hvilke løsninger totaltotalentreprenøren velger, skal være spesifisert i tilbudet.
Det er utført geoteknisk grunnundersøkelse, og geoteknisk rapport er utarbeidet på bakgrunn av dette. Bygget legges til rette for direkte fundamentering med såle- og punktfundamenter.»
Fra funksjonsbeskrivelsen punkt 8 «Prosjektering» hitsettes avsnitt 7 og 8 fra punkt 8.1 «Generelt»:
«Alle fag skal prosjektere/levere 3D-modeller i IFC-format. Mål for åpen BIM-prosjektering er å sikre mot kollisjoner.
Rammesøknad er sendt inn av byggherrens arkitekt som har utarbeidet forprosjektet / konkurransegrunnlaget. Tegninger og løsninger er arbeidet fram til forprosjektnivå og er en del av konkurransegrunnlaget. Totalentreprenøren skal overta underlaget og videreutvikle dette til detaljnivå. Totalentreprenøren skal også overta ansvar for SØK-funksjonen fra og med tidspunkt for signering av kontrakt».
På forespørsel la kommunen ut RIB-tegninger i IFC format. Det ble uttrykkelig presisert at dette kun var et hjelpemiddel og ikke var en del av anbudsgrunnlaget, jf. protokoll av 23.4.2018 punkt 4.
Endringsmelding 19 er datert 7.2.2020 (senere revidert). Krav om tilleggsvederlag på grunnlag av endringsmelding 19 er begrunnet med at det var behov for vesentlig mer massivtre enn angitt i kontraktsdokumentene. Dels fordi dimensjon i bærende yttervegger ble større (100-120 / 120 – 200 mm) og dels fordi det var behov for flere bærende yttervegger. Kravet i saken er kr 2 394 759 inkl. mva.
Byggherren har risikoen for egen prosjektering, jf. NS8407 punkt 24.1.
Behov for vesentlig mer massivtre (volum) enn det Consto kunne legge til grunn på grunnlag kontraktsdokumentene skyldes feil i forprosjektet som kommunen er ansvarlig for. Avvikene tilsier at bygget var underdimensjonert i forprosjektet. Detaljeringsgraden i forprosjektet var høy. Consto måtte kunne legge til grunn RIB-tegninger. Disse er modnere enn ARK-tegningene.
I kontraktsdokumentene var det angitt en tykkelse på bærende yttervegger i massivtre på 100 – 120 mm. Consto måtte derfor kunne legge til grunn et snitt på 110 mm. Behovet var 120-200 mm. Årsaken til økning i tykkelse på massivtrevegger var lengde på dekkespenn. Det var kjent i forprosjektet og det burde blitt oppdaget at det var nødvendig med tykkere vegger.
Det var også behov for flere bærende konstruktive vegger i massivtre enn det som fremgikk av konktraktsdokumentene. Økt volum for yttervegger var 95,2 m3 og nye vegger 81,9 m3 (med fradrag for bygg E).
Det er kommunen som har ansvar og risikoen for forprosjektet. Consto erkjenner egenrisiko. Men økte kostnader på grunn av denne feilen utover egenrisiko har Consto krav på å få dekket. Kravet er på kr 2 394 759 inkl. mva. og gjelder: Arkitekt, økte mengder massiv tre samt løft- og tilkomst-teknikk.
Consto har som totalentreprenør ansvar og risiko for prosjektering og mengder, jf. NS 8407 punkt 14.1 og 16.1. Krav på grunnlag av endringsmelding 19 må avvises allerede på dette grunnlag.
Consto har uansett levert mindre mengder massivtre enn det konkurransegrunnlaget – herunder ARK-tegningene – ga anvisning på. Alle opplysningene i kontraktsdokumentene er relevante.
Det er ikke riktig å bare ta i betraktning utvalgte vegger. Det riktige er å se hen til total mengde massivtre – vegger og dekker – som konkurransegrunnlaget ga anvisning på. Med en slik betraktning har Consto, basert på RIB-tegninger, levert mindre massivtre enn angitt.
Subsidiært anfører kommune at kravet er for høyt. Dels fordi kostnader til prosjektering, prosjektledelse og lift ikke er dokumentert og dels fordi fradrag for egenrisiko er for lavt.
Retten bemerker at mellom annet RIB-tegninger og ARK-tegninger ga informasjon om massivtre. Disse hitsette ikke, men er selvsagt en del av rettens avgjørelsesgrunnlag. Fra funksjons-beskrivelsen punkt 2 «Bygning» hitsettes følgende fra punkt 2.3 «Bæresystem».
Punkt 2.3.1 «Generelt»:
«Det er valgt et utstrakt bruk av trematerialer, med massivtre-elementer i ulike dimensjoner og kvaliteter. Konstruksjonssystemet er primært basert seg på et element-system der det foreslås med etasjeskillere i massivtre med konstruktiv påstøp (kompositt-dekker) som bæres av yttervegger i massivtre, og et søyle, bjelke-system i stål/tre innvendig i bygget.
Bygningselementer av massivtre brukes som bærende elementer i vegg, dekke, balkong, svalganger. Bæresystemet er bygd opp av massivtre alene, eller massivtre i kombinasjon med andre materialer. Elementer i massivtre kan kombineres med andre byggemetoder, som f.eks. i kombinasjon med underliggende ribber i limtre.
Elementene leveres med typisk not/fjær. Der det er krav til integriteten til bygningsdelen, skal skjøtene mellom elementer, rundt gjennomføringer og ved overgangen til andre bygningsdeler være tette. Dette kan for eksempel gjøres ved å bruke tettelister i not- og fjærsammenkoblinger. Åpne fuger kan der dette er nødvendig, tettes enten ved å legge ubrennbar isolasjon eller annen godkjent ubrennbar tetning.
Plassering av søyler, bjelker og gitterdragere/fagverk skal skjules i konstruksjonene/vegger, og av nedhengt himling der det er angitt. Modulnett med senteravstand på søyler ca. 5-6m. Alle bærende hovedelementer plasseres med tanke på å gi best mulig fleksibilitet for fremføring av tekniske føringer/anlegg.
Dekker kan utføres som CLT dekker H=200-220mm med konstruktiv påstøp t=80-100mm. Det påpekes at CLT og betong er i direkte kontakt og samvirke. Vi har lagt til rette for full montasjelengde (kontinuerlig) på ca. 16,5m med underliggende bæring langs korridor. Dette sikrer en effektiv og rasjonell montasje. Dekker utføres som stive skiver.
Modulnettet og tilhørende spennvidder på bjelker/fagverk er avstemt med arkitekt. Høydene opp til underkant bjelker/fagverk er et utgangspunkt som er samkjørt med ark og de tekniske. Større utvekslinger i dekker utføres med konstruksjoner som bygger minimalt ned under underkant dekker, brann isoleres til angitte krav.
Innvendige bærende og avstivende veggelementer i massivtre på ca. 200-250mm. Vegg-elementer plasseres strategisk i samvirke med hoved konstruksjonen for stabilisering av bygget. Dekker og vegger i massivtre eller i samvirke med annet materiale der dette er hensiktsmessig/nødvendig. Vegger med spesielle lydkrav som f.eks. mellom beboerrom er ikke tenkt utført med massivtre, jfr. arkitektens tegninger.
Søyler, bjelker og vegger plasseres slik at det oppnås størst mulig fleksibilitet. I partier hvor man ønsker fleksibilitet og åpne arealer, benyttes søyler med overliggende bjelker/fagverk som understøtting av dekke – og evt. veggelementer. Høyder på fagverk/gitterdragere vil variere avhengig av last og spennvidde.
Konstruksjoner som fundamenter, kjellervegger, gulv på grunn i plasstøpt betong, og større fritt bærende dekker med store belastninger, vil det i hovedsak bestå av prefabrikkerte hulldekker evt. plasstøpte konstruksjoner i betong. Kan da kombineres i samvirke med massiv tre. Tykkelse på betong vegger vil være 200-250mm, fritt bærende hulldekker 265-400mm.
Som et tiltak til å minimalisere bruk av betong i tilfeller med plasstøpte dekker, vil «BubbleDeck» være et miljøvennlig alternativ til tradisjonelle dekker. BubbleDeck er et patentert byggesystem for dekke konstruksjoner bestående av bi aksialt virkende hullplateelementer i betong. Hullplateelementene er bygget opp av en prefabrikkert betong bunnplate med ferdig montert armering og plastkuler samt en overliggende del av plasstøpt betong. Dekke systemet har fordeler som lav egenvekt, redusert materialforbruk og stor bæreevne i forhold til vekt. Systemet har fleksibilitet mht. til geometrisk utforming, og kan benyttes for store spenn, et konstruktivt og økonomisk alternativ til andre dekke systemer.
Betong i tilknytning til plasstøpte og prefabrikkerte betong konstruksjoner, er det ønskelig av miljømessige hensyn bruk av lavkarbon el. miljøbetong som bidrar til redusert klimagassutslipp».
Punkt 2.3.2 «Søyler og bjelker»:
«Byggene baserer seg på et innvendig bæresystem med bjelker/fagverk og søyler. Det er ønskelig å bruke trekonstruksjoner i størst mulig grad. Søyledimensjoner er gitt med utgangspunkt HUP profiler og bjelker med H-profil.
Søyler for bæring av forsterkninger og utvekslinger. Plassering av søyler er vist på ARK/RIB-tegninger. Søyler skal fortrinnsvis skjules i konstruksjonene der dette er vist.
Bjelker i korridorer, underliggende stålbjelke evt. limtrebjelker i samvirke med massivdekker. Bjelker som bygger 400mm under dekker er samkjørt med øvrige fag. For bygg E, er det søyler og bjelker i tillegg plassert i yttervegger grunnet glassfasaden i 1. etasje. I mellombygg (kjerneområdet) er også søyler – og bjelker plassert i fasade/glassfasaden.
Alle konstruksjoner skal inkl. detaljer som fot-/topplater, endeplater/bolteplater og nødvendig oppleggsdetaljer. Evt. avstivinger, bæring for fasader, samt forsterkninger over åpninger må inkluderes i den komplette tilbudsprisen.
Dekke over p-kjeller, prefabrikkerte bjelker/søyler evt. plasstøpte bjelker med høyde på inntil 1,0m. Noen betongbjelker dimensjoneres for utveksling av søyler fra etasjene over.
Fra funksjonsbeskrivelsen punkt 2 «Bygning» hitsettes følgende fra punkt 2.4 «Yttervegger».
Punkt 2.4.1 «Bærende yttervegger»:
«Yttervegger over cote 189.50 (1 etasje) skal i prinsipp utføres av massivtre. Valg av fasadeløsninger jfr. arkitektens beskrivelse og tegninger (AE 00 101). Betong yttervegger i 1./ u.etg., opp til kote 189,50 et systembasert modul av prefabrikkerte isolerte sandwich betong elementer med eksponert betong utvendig. Angitt struktur, kfr. arkitektens beskrivelse. Vegger mot fylling, kan utføres som tradisjonelt plasstøpte betongvegger.
Ytterveggspartiene baserer seg på et modulsystem med bærende innersjikt av massivtre med tykkelse 100- 120mm, hvor ytterste delen av ytterveggene har kun utfyllende og klimaregulerende funksjon, kfr. premissnotat fra RIBfy.
Det er nærliggende å tenke seg denne løsningen i yttervegger som hovedalternativ, i kombinasjon med innfelte limtre søyler – og rammebjelker som representerer stabile innfestingskomponenter for dekkekonstruksjonene, for å sikre bæring over større lysåpninger (vinduer). Slike komponenter må da felles inn yttervegg uten at det syntes. Det vises til arkitektens fasader for utsparinger i yttervegger for dører og vinduer.
Dette kan gjøres klart i sammensatte moduler. Bjelkene i vegger vil være belastet av dekke, enten over eller under veggfeltet, avhengig av dekkets spennretning innenfor hvert veggfelt. Rammekonstruksjonen vil være dimensjonert for å ta imot belastning/moment fra påhengte laster som kan forankres til fasadefeltets øvre og nedre av rammebjelke hvor som helst på fasadefeltet.
Standard på trevirke i synlige innvendige overflater må være ihht. ISO-standard for elementer i tre. Synlige overflater skal være pusset og klargjort fra fabrikk for eventuell overflatebehandling. Det må også påregnes at synlige overflater må slipes på byggeplass, som følge av eksponering for regn/sol. Overflatebehandling skal vurderes ihht. til gjeldene hygienekrav for eksponerte vegger.
Utvendig kledning i brannimpregnert (kfr brannkonsept) varmebehandlet furu (termofuru). Det skal skapes en relieffvirkning i fasaden ved at det med mellomrom plasseres lekter som bygger lenger ut enn resten av kledningen og dermed skaper en skyggevirkning. Disse lektene er modellert i arkitektens modell og kan sees i fasadetegninger. Ref. YV – 1.
Kledning brytes ved hvert etasjeskille av horisontal beslagkant iht. Vertikaldetaljer AD 00v02.
Det forutsettes at leverandør forbehandler kledning med jernvitrol eller tilsvarende for å fremskynde en jevn gråning av kledningen.
Ytterveggen kan godtas med oppbygging på 2 forskjellige prinsipper, hvorav den første kvalifiserer som massivtre.
Forskaling for plasstøpte vegger skal utføres med forskalingskassetter og skal være symmetrisk plassert med tanke på korresponderende vertikale og horisontale skjøter og stag. Forskalingshuden skal være ren og uten skader. Eventuelle skader og støpe-reir skal utbedres og utføres med tilsvarende kvalitet og farge som originalstøpen. Nødvendige opprettinger, sårutbedringer skal være inkludert. Utførelsen skal godkjennes av byggherren.
Membran/drensplate direkte på betongvegger under terreng som sikkerhet for fukt mot vegg. Isoleres og beskyttes med grunnmurplater/drensplater, avsluttet med egnet topplist, kfr. NBI.
Det skal foretas klar støvbinding av innvendige eksponerte betongvegger for å hindre smiting av sementstøv ved berøring, for å redusere videre støvdanning og for å lette rengjøring.
Utførelse av yttervegger ihht. arkitektens «Skjema vegger» med tegningsnummer AE 00 101.
YV-1.1- Avstivende massivtrevegg, 200 mm bærende massivtre, eksponert. Ellers som
YV-1 YV-1.2 – Utforet betongvegg, 250 mm seksjonerende betongvegg. Ellers som YV-2.
Vegger med ID som ender på «sp»- Vertikal trekledning erstattes med fasadeplater (fibersement) 9mm og spiler festes inn i denne, spilene løper også foran vinduer der denne veggen forekommer. Fremkommer på plantegningene hvilke vegger dette gjelder. Det skal tas høyde for at spilevegg behandles med beis i farge naturell, eller tilsvarende.
Vegger med ID som ender på «pl» (vegger mot kalt loft)- Vertikal trekledning og horisontal krysslekting erstattes med 19 mm OSB-plate.
YV-2.1 – P- kjeller skal kun isoleres for å være frostfri, dvs. med f.eks. 100 mm isolasjon.
Spilevegg 2 – Forekommer ved rømningstrapper, som skillevegger mellom balkongene, som del av frontbalkong og som romdeler for utebod på balkonger foran fellesstue på fløy E. Dette er en frittstående spilekledning. Ved utgang rømningstrapp og i bodene skal det etableres 6 stk. enkle «usynlige» porter/dører, som er del av veggen, altså også laget av spiler. Disse dørene er ikke tatt med i dørskjema.
De to hovedinngangene vil få egne løsninger for vegg/tak med utførelse i pulverlakkert aluminium, det henvises til designveileder. Farge velges i samråd med arkitekt/byggherre».
Fra funksjonsbeskrivelsen punkt 2 «Bygning» hitsettes følgende fra punkt 2.5 «Innervegger».
Punkt 2.5.1 «Bærende innervegger» [avsnitt 1 t.o.m. 10]:
«For innervegger, det benyttes massivtre som hovedkomponent der dette er vist på arkitektens tegninger. Dette gjelder primært for avstivende vegger i trapperom/sjakter og i heissjakter. Alternativt tradisjonelt bindingsverk i kombinasjon med innfelte limtre søyler – og rammebjelker som representerer stabile innfestingskomponenter for dekkekonstruksjonene og der arkitekt har ønske om eksponert massivtre må det i så fall monteres minimum 25mm massivtreplater som kledning. Slike systemer må da gi full frihet for åpne løsninger, og alle bærende elementer må ligge innfelt i veggen eller skjult over himling.
Bærende innervegger t=200-250mm i plasstøpt betong opp til cote 189,50 (i C- og D-fløyen opp til cote ca. 193,50 enkelte steder), med unntak av brannseksjoneringsvegg som støpes opp til tak.. Alle betongoverflater innvendig i bygget skal støvbindes.
Veggene dimensjoneres for utsparinger til bla. dører og tekniske føringer. Det må også påregnes kjerneborring for mindre tekniske gjennomføringer. Brannseksjoneringsvegg blir meget høy, og vil kreve spesielle avstivende tiltak i bygge perioden, og som ferdig prosjektert.
Forskaling skal utføres med forskalingskassetter og skal være symmetrisk plassert med tanke på korresponderende vertikale og horisontale skjøter og stag. Forskalingshuden skal være ren og uten skader. Eventuelle skader og støpereir skal utbedres og utføres med tilsvarende kvalitet og farge som originalstøpen. Nødvendige opprettinger, sårutbedringer og flikk skal være inkludert. Utførelsen skal godkjennes av byggherren.
Avfasing mot fuger og hjørner (ikke avfasing i dør- og vindus-utsparinger) skal ha minst mulig format. Utføres med 15 mm trekantlekt.
Støpe avsnitt skal min. gjennomføres i en hel etasjehøyde. Evt. støpeskjøter og plassering av disse skal godkjennes av byggherren før utførelse. Evt. endesteng skal utføres med samme forskalingshud og symmetri, som vegger forøvrig.
I våtsoner, dvs vegger med direkte vannsprut fra dusjing (også på vegg med håndvasker) eller rengjøring, skal veggen tilfredsstille kravene i Byggebransjens Våtromsnorm (BVN) og alle operasjoner skal utføres etter denne normen (dette gjelder selvfølgelig også ikke bærende vegger).
Det er tilbyders ansvar å vurdere og prissette de nødvendige arbeider som kreves for å oppnå de beskrevne kvaliteter på innervegger uavhengig av tegningene.
For alle overflater vises det til designveileder og skjemategninger fra arkitekt.
Utførelse av innervegger ihht. arkitektens «Skjema vegger» med tegningsnummer AE 00 101».
Fra funksjonsbeskrivelsen punkt 2 «Bygning» hitsettes følgende fra punkt 2.6 «Dekker».
Punkt 2.6.1 «Frittbærende dekker»:
«Totaltotalentreprenøren står fritt til å velge dekkekonstruksjon i tre som oppfyller alle gitte funksjonskrav til belastning, lyd, estetikk, brann og sikkerhet m.m. og skal tilfredsstilles innenfor konstruksjonene slik de er vist.
For etasjeskiller er det lagt til grunn et byggesystemet i min. 220mm massivtre i samvirke med min. 100mm betong som hovedkomponent. Dekker dimensjoneres for ulike spenn- og belastningsforhold. Elementene dimensjoneres og etter funksjon, spenn/egenfrekvens. For lette etasjeskillere der personer beveger seg, er det kravet om å unngå sjenerende vibrasjoner og rystelser som definerer maksimal spennvidde, ikke konstruksjonens styrke mot brudd. Som de konstruktive elementene, dimensjoneres disse for å oppnå dekkeelementenes spennretning innen de ønskede planmodulene. Dekker skal virke som stive skiver. Dekker skal dimensjoneres for angitte laster, samt dimensjoneres for vekten av baderoms kabiner og innfesting av skinnesystem i tak i beboer rom. Noen partier av tak i rom skal ha eksponert underside av massiv-tre, kfr. arkitektens tegninger.
Balkonger og terrasser er også utført i massivtre.
Dekke over underetasje, er lagt til grunn med etasjeskillere utført med prefabrikkerte hulldekkelementer HD265 med trinnlydsplate og påstøp. Dekke over p-kjeller for sansehagen, HD400 med isolasjon og påstøp. Oppbygging over dette, kfr. LARK beskrivelse.
Det er lagt til rette for utsparinger i dekket for VVS/EL gjennomføringer. Kjerneborring i dekker vil forekomme og dekker skal dimensjoneres for dette. Større utsparinger, utføres med tradisjonelt utvekslingsjern i stål, med opplegg på tilstøtende elementer.
Dekker over heissjakt, anordnes med fester for løftekroker til heismontasje og nødvendig service. Utsparing i tak over trapperom/heissjakt for røykventilasjon.
Ved bruk av massivtreelementer (CLT) som etasjeskiller i bygg med lydkrav, må det gjøres tiltak på for å tilfredsstille angitte lydkrav, jfr. akustisk beskrivelse/premisser. For dekker i rom med spesielle lydkrav, skal dekke slisses og ikke være gjennomgående mot tilstøtende rom.
Det må påregnes at massivtredekker som ligger over systemhimlinger i rømningsveier skal kles med gipsplater eller brannimpregneres. RIBr konsulteres».
Endringsmelding 30 er datert 21.05.2019 (senere revidert). Krav om tilleggsvederlag på grunnlag av endringsmelding 30 er begrunnet med at fundamenter ble større enn angitt i kontraktsdokumentene. Konsekvensen var at det ble brukt vesentlig mer betong enn forutsatt. Kravet i saken er kr 4 098 820 inkl. mva.
Større fundament – de ble 2-3 ganger større – enn det Consto kunne legge til grunn på grunnlag av kontraktsdokumentene skyldes feil i forprosjektet som kommunen er ansvarlig for. Avvikene var så store at det tilsier at bygget var underdimensjonert i forprosjektet. Detaljeringsgraden i forprosjektet var høy. Consto kunne legge til grunn størrelsen som fremgikk av anbudstegningene. Grunn- og fundamenteringsløsning var beskrevet i funksjonsbeskrivelsen i konkurranse-grunnlaget. Det var enkelt å ta mål ut fra tegningene. Consto måtte kunne legge til grunn at tallene stemte noenlunde.
Konsekvensen var økt betong med 531 m3, økt armering 65 366 kg, økt avtrekk 789 m2 og økt forskaling 1 016 m2. Det er kommunen som har ansvar og risiko for forprosjektet. Consto erkjenner egenrisiko. Men økte kostnader utover egenrisiko har Consto krav på å få dekket.
Kravet er på kr 4 098 820 inkl. mva. og gjelder: Rådgivning, administrasjon, betong samt rigg og drift.
Consto har som totalentreprenør ansvar og risiko for prosjektering og mengder, jf. NS 8407 punkt 14.1 og 16.1. Kravet på grunnlag av endringsmelding 30 må avvises allerede på dette grunnlag.
Det skisserte bæresystemet var et prinsippforslag. Consto kunne og skulle velge bæresystem.
Det var uansett ikke mulig å ta ut mengder fra tegningene i kontraktsdokumentene. Disse tegningene var ikke detaljerte konstruksjonstegninger og heller ikke målsatt. Consto må ha benyttet RIB-modellen til å ta mål av fundamentene, men den var ikke en del av kontraktsdokumentene.
Subsidiært anfører kommunen at kravet er for høyt. Dels fordi kostnader til administrasjon tårnkrav, kranfører og leie Maitu ikke er dokumentert, dels fordi utgifter til prosjektering ikke er dekningsmessige fordi Consto ville hatt disse utgiftene uansett og dels fordi fradrag for egenrisiko og for egenvalg som Consto har gjort er for lavt.
Fra funksjonsbeskrivelsen punkt 2 «Bygning» hitsettes deler av punkt 2.2 «Grunn og fundamenter».
Punkt 2.2.1 «Generelt»:
[avsnitt 7] «Det er lagt til rette for direktefundamentering av bygget».
Punkt 2.2.6 «Direkte fundamentering».
«Bygget kan fundamenteres på naturlige bæredyktig (uomrørte) masser, med såle- og punktfundamenter. RIG har foreløpig gjort et enkelt overslag av grunnens bæreevne. Det vises her generelt til geoteknisk rapport. Totalentreprenør selv ansvarlig for valg av fundamenteringsmetode med utgangspunkt i oppgitt informasjon i geoteknisk rapport og vedlagte tegninger.
Det må vurderes rystelser generelt på nærliggende fundamenter, da dette kan gi ettersetninger i området for utgraving.
Kalde og grunne konstruksjoner skal telesikres med XPS markisolasjon».
Fra funksjonsbeskrivelsen punkt 2 «Bygning» hitsettes deler av punkt 2.2 «Grunn og fundamenter».
Punkt 2.2.1 «Generelt»:
[avsnitt 7] «Det er lagt til rette for direktefundamentering av bygget».
Punkt 2.2.6 «Direkte fundamentering».
«Bygget kan fundamenteres på naturlige bæredyktig (uomrørte) masser, med såle- og punktfundamenter. RIG har foreløpig gjort et enkelt overslag av grunnens bæreevne. Det vises her generelt til geoteknisk rapport. Totalentreprenør selv ansvarlig for valg av fundamenteringsmetode med utgangspunkt i oppgitt informasjon i geoteknisk rapport og vedlagte tegninger.
Det må vurderes rystelser generelt på nærliggende fundamenter, da dette kan gi ettersetninger i området for utgraving.
Kalde og grunne konstruksjoner skal telesikres med XPS markisolasjon».
Endringsmelding 51 er datert 05.11.2019. Krav om tilleggsvederlag på grunnlag av endrings-melding 51 er begrunnet med at stålmengder økte vesentlig sammenlignet med det som var angitt i kontraktsdokumentene. Kravet i saken er kr 2 371 445 inkl. mva.
Behov for vesentlig større mengder stål enn det Consto kunne legge til grunn på grunnlag av kontraktsdokumentene skyldes feil i forprosjektet som kommunen er ansvarlig for. Avvikene var så store at det tilsier at bygget var underdimensjonert i forprosjektet. Detaljeringsgraden i forprosjektet var høy. RIB-tegninger og RIB-modell viste hver enkelt stålsøyle og stålbjelke. Consto måtte kunne legge til grunn at dette stemte. Økning i volum stål skyldes at stålsøyler ble mye større.
Konsekvensen var at det ble brukt – partene er enige om dette tallet for tingretten – 42 299 mer stål.
Det er kommunen som har ansvar og risiko for forprosjektet. Consto erkjenner egenrisiko. Men økte kostnader utover egenrisiko har Consto krav på å få dekket. Kravet er på kr 2 371 445 inkl. mva. og gjelder: Administrasjon, stål samt rigg og drift.
Consto har som totalentreprenør ansvar og risiko for prosjektering og mengder, jf. NS 8407 punkt 14.1 og 16.1. Kravet på grunnlag av endringsmelding 51 må avvises allerede på dette grunnlag.
Skissert bæresystem var et prinsippforslag og bæresystemet var følgelig ikke ferdig prosjektert. Consto kunne og skulle velge bæresystem. For tingretten er partene enige om at ble brukt 42 299 kg mer stål.
Stålkonstruksjonene er ikke målsatt på tegningene i kontraktsdokumentene. Consto må ha benyttet RIB-modellen for å ta ut mengder, men den var ikke en del av kontraktsdokumentene. Consto erkjenner egenrisiko på mengder. Økningen – ca. 32 % – er uansett innenfor Consto sin egenrisiko.
Subsidiært anfører kommunen at kravet er for høyt. Dels fordi kostnader til administrasjon og rigg og drift ikke er dokumentert og dels fordi fradrag for egenrisiko og Consto sine egne valg er for lavt.
Fra funksjonsbeskrivelsen punkt 2 «Bygning» hitsettes fra punkt 2.3 «Bæresystem».
Punkt 2.3.2 «Søyler og bjelker»:
«Byggene baserer seg på et innvendig bæresystem med bjelker/fagverk og søyler. Det er ønskelig å bruke trekonstruksjoner i størst mulig grad. Søyledimensjoner er gitt med utgangspunkt HUP profiler og bjelker med H-profil.
Søyler for bæring av forsterkninger og utvekslinger. Plassering av søyler er vist på ARK/RIB-tegninger. Søyler skal fortrinnsvis skjules i konstruksjonene der dette er vist.
Bjelker i korridorer, underliggende stålbjelke evt. limtrebjelker i samvirke med massivdekker. Bjelker som bygger 400mm under dekker er samkjørt med øvrige fag. For bygg E, er det søyler og bjelker i tillegg plassert i yttervegger grunnet glassfasaden i 1. etasje. I mellombygg (kjerneområdet) er også søyler – og bjelker plassert i fasade/glassfasaden.
Alle konstruksjoner skal inkl. detaljer som fot-/topplater, endeplater/bolteplater og nødvendig oppleggsdetaljer. Evt. avstivinger, bæring for fasader, samt forsterkninger over åpninger må inkluderes i den komplette tilbudsprisen.
Dekke over p-kjeller, prefabrikkerte bjelker/søyler evt. plasstøpte bjelker med høyde på inntil 1,0m. Noen betongbjelker dimensjoneres for utveksling av søyler fra etasjene over».
Endringsmelding 19 (vegger i massivtre), EM 30 (fundamenter) og EM 51 (stål) gjelder mengder.
Det er krevd tilleggsvederlag fordi det ble brukt vesentlig mer massivtre, betong og stål enn det Consto mener at de kunne legge til grunn på grunnlag av opplysninger i kontraktsdokumentene.
Kommunen bestrider kravene og har fremsatt flere innvendinger. Herunder at kravene ikke kan tas til følge fordi Consto, som totalentreprenør, har ansvar og risiko for mengder etter kontrakten.
Disse endringsmeldingene reiser en felles rettslig problemstilling om hvem som har ansvar og risiko for mengder. Consto har forankret kravene i NS 8408 punkt 24.1, som retten kommer tilbake til.
Retten viser først til at det fremgår uttrykkelig av kontraktsdokumentene at tilbudsmaterialet ikke var fullstendig og at totalentreprenøren er ansvarlig for å utarbeide nødvendige tegninger, beregninger og beskrivelser utover det utleverte tilbudsmaterielet og at totalentreprenøren har ansvar for mengder, prosjektering og utførelse, jf. Kontraktsgrunnlaget punkt C.1.2.1 (gjengitt ovenfor). Videre fremgår det uttrykkelig at totalentreprenøren har ansvar for all nødvendig detaljprosjektering og at tegninger og løsninger er utarbeidet frem til forprosjektnivå, jf. funksjonsbeskrivelsen punkt 2 under overskriften «prosjekteringsgrunnlag» og punkt 8 under overskriften «generelt» (gjengitt ovenfor).
Dette er i samsvar med det generelle utgangspunktet om at det er entreprenøren som skal stå for all nødvendig prosjektering i en totalentreprise, jf. NS 8407 punkt 16.1.
Konktraktdokumentene viser altså klart at prosjektering og mengder var Consto sitt ansvar og risiko.
Consto anerkjenner – slik retten forstår det – for så vidt dette utgangspunktet. De er i hvert fall enige i at ikke ethvert avvik mellom opplysninger om mengder i forprosjekt og endelige mengder – Consto har lagt inn en egenrisiko for mengder på 15 % ved beregning av disse kravene – gir grunnlag for tilleggsvederlag. Men anfører at når det er så store avvik mellom angivelser av mengder i forprosjektet og faktisk behov så er byggherren ansvarlig. Consto har formulert dette som et spørsmål om hvor misvisende opplysninger i et forprosjekt kan være før byggherren blir ansvarlig.
Consto har, som nevnt, forankret kravene i NS 8407 punkt. 24.1 – under kapitteloverskriften «Byggherrens valg av løsninger og annen prosjektering» – som lyder slik:
«Byggherren har risikoen for valg av løsninger og annen prosjektering som enten fremgår av kontraktsdokumentene utarbeidet av ham, eller som han etter kontraktsdokumentene pålegger totalentreprenøren å utføre.»
Bestemmelsen er et utslag av det grunnleggende funksjonsfordelingsprinsipp innen entreprise-retten om at hver av partene er ansvarlig for egne innsatsfaktorer. For de tema som disse endringsmeldingene gjelder finner ikke retten at kommunen har utarbeidet eller pålagt Consto en bestemt løsning. Men bestemmelsen gjelder også «annen prosjektering». På generelt grunnlag mener retten at ansvar for prosjektering av mengder for byggherren kan forankres i dette alternativet. Det harmonerer med det grunnleggende funksjonsprinsipp som bestemmelsen er utslag av. Hvorvidt kommunen faktisk har et slikt ansvar i dette tilfellet beror på hva som konkret er avtalt.
Ved denne vurderingen tar retten utgangspunkt i at kontrakten klart plasserer ansvar for prosjektering og risiko for mengder hos Consto som totalentreprenør. I tilknytning til dette nevner retten at spesielle bestemmelser går foran generelle bestemmelser, jf. punkt 4 i kontrakten. Kontraktens plassering av ansvar og risiko er også i samsvar med det alminnelige utgangspunktet nedfelt i NS punkt 16.1.
Retten mener at dette nettopp innebærer at mengder ikke er en del av byggherrens «prosjektering» som han har ansvar og risikoen for etter NS 24.1. Det at det enten direkte eller indirekte lar seg utlede informasjon om mengder fra kontraktsdokumentene endrer ikke i seg selv på dette.
Kontraktsdokumentene gir ikke holdepunkt for å splitte ansvaret slik at både byggherren og total-entreprenøren har risiko for mengder parallelt etter NS 16.1 og 24.1. Det vil si at kontrakten ikke gir grunnlag for å etablere et ansvar for kommunen for mengder ved siden av Consto sitt ansvar i tilfeller der det viser seg at det ble store avvik mellom anslag og faktiske mengder.
En slik tilnærming vil etter rettens syn innebære en lite forutberegnelig løsning. I kontraktsforhold mellom profesjonelle parter er det i seg selv et vektig argument mot en slik tilnærming.
Motsatt så var det forutberegnelig for Consto at de hadde ansvar og risiko for mengder ettersom dette fremgikk uttrykkelig av kontrakten, som samsvarte med utgangspunktet i NS punkt 16.1. Det vil si at Consto kunne ta dette i betraktning ved prisingen av prosjektet.
Til dette vil Consto anføre at for å inngi pris må en kunne legge til grunn at opplysninger i for-prosjektet er noenlunde riktige, og at det nettopp er så store avvik som ikke er forutberegnelige. Dette gjelder særlig fordi det her var gjort mer i forprosjektet enn normalt, slik at det knyttet seg mindre usikkerhet ved prisingen. Retten tar ikke konkret stilling til om det her var gjort mer i forprosjektet enn normalt. Men bemerker at dersom Consto mente at de på grunn av detaljnivået i forprosjektet hadde et bedre grunnlag for å prise enn normalt, eventuelt slik at de på grunn av dette kunne legge inn mindre marginer, hadde det vært naturlig om Consto tok opp dette i anbudsfasen. Dette må uansett være en forutsetning som Consto har risikoen for.
Consto har som nevnt stilt spørsmål om hvor misvisende opplysninger i forprosjektet kan være. Her var avvikene gjennomgående så store at Consto mener at det tilsier at bygget var kraftig underdimensjonert i forprosjektet. Retten har forståelse for at Consto adresserer spørsmålet.
Samtidig vil retten bemerke at kravene knyttet til disse endringsmeldingene (mengdekrav) hver for seg ikke er veldig høye hensett til den totale kontraktssummen. Relativt sett er ikke kravene høyere enn at det i prinsippet kan tenkes at entreprenøren i en totalentreprise kan ha tilsvarende «besparelser» på andre innsatsfaktorer, slik at en totalt kan være innenfor normalen i en totalentreprise. Det vil si at kravenes relative størrelse i prinsippet – retten er klar over at dette konkret ble et tapsprosjekt for Consto – ikke avskar totalentreprenøren fra å komme godt ut av entreprisen. Dette siste illustrere utfordringer av mer prinsipiell karakter ved en slik rettslig tilnærming som Consto har i en totalentreprise.
Retten finner altså ikke at det er grunnlag for å slutte at kommunen – delvis – har ansvar og risiko for mengder etter kontrakten, som er det grunnlaget som Consto har påberopt i saken.
Dersom en legger til grunn – kommunen er vel ikke ubetinget enig i dette – at det er gjort feil i forprosjektet, eller at annet materiale som byggherren har gitt fra seg er beheftet med feil, som er så alvorlige at de fremstår som ansvarsbetingende og at disse reelt sett utgjør bristende forutsetninger som vesentlig forrykker balansen i kontraktsforholdet, kan en spørre om det finnes andre rettslige tilnærminger som dette kan subsumeres under. Retten har ikke vurdert dette nærmere – og det er ikke meningen at partene skal ta dette til inntekt for at retten mener at kravet ville blitt tatt til følge på annet grunnlag – ettersom den mener at det ligger utenfor sakens anførsler.
Det er etter dette ikke nødvendig for retten å gå inn på kommunens øvrige anførsler til disse endringsmeldingene.
Consto sitt krav på grunnlag av endringsmelding 19, 30 og 51 tas ikke til følge. Utmåling utgår derfor.
Endringsmelding 19 (dimensjon massivtrevegger), 30 (mengde betong til fundament) og 51 (stål) gjelder mengder. Consto mener at angivelser av mengder i dokument utarbeidet under forprosjektet var vesentlig lavere enn faktisk behov, og at kommunen er ansvarlig for dette.
Det er flere tvistepunkt knyttet til disse endringsmeldingene. En felles problemstilling for alle disse endringsmeldingene er hvem som har risiko og ansvar for mengder etter kontrakten.
Retten vurderer derfor disse endringsmeldingene samlet under punkt 6.6 nedenfor.
Kontraktsgrunnlaget ga informasjon om prosjekteringen, herunder om modenhet, ansvar og risiko.
Fra Kontraktsgrunnlaget punkt C – «Tekniske krav» – hitsettes:
«Prosjektet er forutsatt utført som totalentreprise og prosjektdokumentene er således ikke i samsvar med NS 3450. Tilbudsmaterialet er ikke fullstendig med hensyn til beskrivelse og tegninger. Nødvendige tegninger, beregninger og beskrivelser utover det utleverte tilbudsmaterialet er totalentreprenørens ansvar å utarbeide. Totalentreprenør har ansvaret for mengder, prosjektering og utførelse. Totalentreprenør står selv ansvarlig for å utarbeide egne beregninger og tegninger iht. plan og bygningsloven samt overholde alle offentlige krav til el., vvs, automasjon og andre installasjoner.
Arbeider som må utføres forut for og/eller som er nødvendige som for forberedelser for eller komplettering av de beskrevne/tegnede arbeider og leveranser, er totalentreprenørens ansvar å identifisere, utføre og bekoste. Det påhviler således totalentreprenøren en generell plikt til å identifisere og utføre alle aktiviteter som er nødvendig for å gjennomføre arbeidet og levere komplett ferdig bygg.
Totalentreprenøren har imidlertid i dette tilfellet begrenset frihet ved utforming og materialvalg i forhold til tradisjonelle totalentreprise. Angitte materialvalg i overflater skal følges. Mål som er påsatt tegninger skal følges. Løsningene for de tekniske anlegg forutsettes som angitt i dokumentene, men funksjonskrav går foran tekniske løsninger.
Beskrivelsen er sterkt forenklet i forhold til NS 3420 for byggefagene, NS3421 for VVSfagene og NS3421 for elektrofagene. For byggfagene vil det ved tvil om utførelsen holder mål bli tatt utgangspunkt i tilsvarende arbeider i NS 3420 med toleranseklasse B. Tilsvarende for VVS- og El-fagene i overensstemmelse med NS 3421. For byggfagene vil anvisninger i byggdetaljbladene være retningsgivende for løsninger.
For eventuelle arbeider der det ikke foreligger Norsk Standard, men hvor det foreligger anerkjente normer eller forskrifter mht. materialer eller arbeidets utførelse, skal disse følges».
«C.3.1 Tegninger Tegningsliste og tegninger er vedlegg til dokument C.2.
C.3.2 BIM-modell. Det er ikke etablert en BIM-modell for dette prosjektet. ARK’s 3D-modell (IFC-fil) vil være tilgjengelig under prising. Byggherre presiserer at dette er et orienterende bilag og mengder kan ikke tas utfra modell.
Det stilles krav til 3d-modellering av alle fag, og utveksling av ifc-modeller.
Oppdragsgiver stiller krav om at det skal benyttes Åpen BIM for alle fag i prosjektet.
BIM skal brukes til:
Forventede gevinster av disse utnyttelsene av BIM er:
Totalentreprenør skal stille med BIM-koordinator og utarbeide BIM-manual for prosjektet iht. overnevnte- og «best praksis» kriterier. BIM-koordinator skal påse at prosjektet gjennom-føres iht. BIM-manual».
Fra Norconsult sitt Geotekniske notat av 30.01.2017 hitsettes punkt 4.1 «Tillat grunntrykk»:
[første avsnitt]: Det er foreløpig gjort et enkelt overslag av tillatt grunntrykk, siden de ikke foreligger noe bygningslaster. Grunnen består av fast morene. Vi har benyttet disse materialparameterne for beregning av bæreevne».
Fra funksjonsbeskrivelsen punkt 2 «Bygning» hitsettes punktet «Generelt»:
«Prosjekteringsrunnlag.Det er her beskrevet generelle funksjons- og ytelseskrav samt generelle krav.
Totaltotalentreprenøren er selv ansvarlig for å innhente alle relevante og nødvendige tilleggsopplysninger for å kunne gi tilbud på en komplett leveranse. Funksjons- og ytelseskravene (lyd-, brannkrav m.v.) er overordnede krav og skal tilfredsstilles, selv om det stilles spesifikke krav til konstruksjonene / bygningselementene.
Totaltotalentreprenør er ansvarlig for all nødvendig prosjektering og medta komplette løsninger som tilfredsstiller de krav som er gitt av tegninger og forøvrig dokumenter som er en del av denne kontrakten.
Totalentreprenøren har med dette det fulle ansvaret for all nødvendig detaljprosjektering av bygget med tilhørende produksjonstegninger og annen nødvendig dokumentasjon. Det skal utarbeides entydige konstruksjons- og produksjonstegninger for alle bærende konstruksjoner. Tegningene skal inneholde de opplysninger som kreves i de respektive Norske Standarder og Eurokoder.
Alle endringer/forslag som fører til konsekvenser for ARKs plantegninger skal godkjennes av byggherren.
Tilbyder er ansvarlig for utarbeidelse av endelig energiberegning, basert på tilbudte løsninger».
«Belastninger. For belastninger på konstruksjoner vises det generelt til NS-EN 1991.
I tillegg til hovedkonstruksjonens egenlast skal det fastsettes og vurderes påførte egenlaster fra tekniske installasjoner, fastmontert utstyr, maskiner, himlinger, påstøp, avretting og lettvegger.
Alle konstruksjoner skal være tilpasset de påkjenninger de kan utsettes for. Spesielt skal det benyttes robuste og solide materialer i områder der overflater kan utsettes for mekanisk påkjenninger. Egenskapenes viktighet for den enkelte konstruksjon avhenger av funksjons-kravene til konstruksjonen».
«Konstruksjonssystem. I det etterfølgende er det beskrevet ett konstruksjonsprinsipp, det vises til vedlagte konstruksjonstegninger utarbeidet av RIB.
Alle vedlagte konstruksjonstegninger er ment som et forslag til bæresystemet. Bæresystemet er avstemt med arkitektens planløsning. Tilbyder har det fulle ansvar for at konstruksjoner tilfredsstiller krav i lover og forskrifter. Prinsipper for hovedbæring er tilpasset innenfor de bygningselementene som er vist på arkitektens tegninger.
Det er i hovedsak lagt til grunn et tre-basert konstruksjonssystem, hvor store deler av bygget oppføres med prefabrikkerte moduler av massivtre elementer og trekonstruksjoner. Bærende konstruksjoner i underetasje/p-kjeller i betong, i og form av plasstøpte konstruksjoner og prefabrikkerte elementer.
Det er forutsatt avstivende elementer med massivtre i byggets yttervegger/fasade. Takkonstruksjon er i hovedsak tenkt utført med takstoler. Avviker totalentreprenørens tilbud fra angitt konstruksjonssystem skal alle byggherrens funksjonskrav tilfredsstilles. Alle komponenter skal ha en utførelse som tilfredsstiller de generelle påkjenninger de kan bli utsatt for i form av laster, klima, støy, brann, slitasje, støt etc. Hvilke løsninger totaltotalentreprenøren velger, skal være spesifisert i tilbudet.
Det er utført geoteknisk grunnundersøkelse, og geoteknisk rapport er utarbeidet på bakgrunn av dette. Bygget legges til rette for direkte fundamentering med såle- og punktfundamenter.»
Fra funksjonsbeskrivelsen punkt 8 «Prosjektering» hitsettes avsnitt 7 og 8 fra punkt 8.1 «Generelt»:
«Alle fag skal prosjektere/levere 3D-modeller i IFC-format. Mål for åpen BIM-prosjektering er å sikre mot kollisjoner.
Rammesøknad er sendt inn av byggherrens arkitekt som har utarbeidet forprosjektet / konkurransegrunnlaget. Tegninger og løsninger er arbeidet fram til forprosjektnivå og er en del av konkurransegrunnlaget. Totalentreprenøren skal overta underlaget og videreutvikle dette til detaljnivå. Totalentreprenøren skal også overta ansvar for SØK-funksjonen fra og med tidspunkt for signering av kontrakt».
På forespørsel la kommunen ut RIB-tegninger i IFC format. Det ble uttrykkelig presisert at dette kun var et hjelpemiddel og ikke var en del av anbudsgrunnlaget, jf. protokoll av 23.4.2018 punkt 4.
Endringsmelding 19 er datert 7.2.2020 (senere revidert). Krav om tilleggsvederlag på grunnlag av endringsmelding 19 er begrunnet med at det var behov for vesentlig mer massivtre enn angitt i kontraktsdokumentene. Dels fordi dimensjon i bærende yttervegger ble større (100-120 / 120 – 200 mm) og dels fordi det var behov for flere bærende yttervegger. Kravet i saken er kr 2 394 759 inkl. mva.
Byggherren har risikoen for egen prosjektering, jf. NS8407 punkt 24.1.
Behov for vesentlig mer massivtre (volum) enn det Consto kunne legge til grunn på grunnlag kontraktsdokumentene skyldes feil i forprosjektet som kommunen er ansvarlig for. Avvikene tilsier at bygget var underdimensjonert i forprosjektet. Detaljeringsgraden i forprosjektet var høy. Consto måtte kunne legge til grunn RIB-tegninger. Disse er modnere enn ARK-tegningene.
I kontraktsdokumentene var det angitt en tykkelse på bærende yttervegger i massivtre på 100 – 120 mm. Consto måtte derfor kunne legge til grunn et snitt på 110 mm. Behovet var 120-200 mm. Årsaken til økning i tykkelse på massivtrevegger var lengde på dekkespenn. Det var kjent i forprosjektet og det burde blitt oppdaget at det var nødvendig med tykkere vegger.
Det var også behov for flere bærende konstruktive vegger i massivtre enn det som fremgikk av konktraktsdokumentene. Økt volum for yttervegger var 95,2 m3 og nye vegger 81,9 m3 (med fradrag for bygg E).
Det er kommunen som har ansvar og risikoen for forprosjektet. Consto erkjenner egenrisiko. Men økte kostnader på grunn av denne feilen utover egenrisiko har Consto krav på å få dekket. Kravet er på kr 2 394 759 inkl. mva. og gjelder: Arkitekt, økte mengder massiv tre samt løft- og tilkomst-teknikk.
Consto har som totalentreprenør ansvar og risiko for prosjektering og mengder, jf. NS 8407 punkt 14.1 og 16.1. Krav på grunnlag av endringsmelding 19 må avvises allerede på dette grunnlag.
Consto har uansett levert mindre mengder massivtre enn det konkurransegrunnlaget – herunder ARK-tegningene – ga anvisning på. Alle opplysningene i kontraktsdokumentene er relevante.
Det er ikke riktig å bare ta i betraktning utvalgte vegger. Det riktige er å se hen til total mengde massivtre – vegger og dekker – som konkurransegrunnlaget ga anvisning på. Med en slik betraktning har Consto, basert på RIB-tegninger, levert mindre massivtre enn angitt.
Subsidiært anfører kommune at kravet er for høyt. Dels fordi kostnader til prosjektering, prosjektledelse og lift ikke er dokumentert og dels fordi fradrag for egenrisiko er for lavt.
Retten bemerker at mellom annet RIB-tegninger og ARK-tegninger ga informasjon om massivtre. Disse hitsette ikke, men er selvsagt en del av rettens avgjørelsesgrunnlag. Fra funksjons-beskrivelsen punkt 2 «Bygning» hitsettes følgende fra punkt 2.3 «Bæresystem».
Punkt 2.3.1 «Generelt»:
«Det er valgt et utstrakt bruk av trematerialer, med massivtre-elementer i ulike dimensjoner og kvaliteter. Konstruksjonssystemet er primært basert seg på et element-system der det foreslås med etasjeskillere i massivtre med konstruktiv påstøp (kompositt-dekker) som bæres av yttervegger i massivtre, og et søyle, bjelke-system i stål/tre innvendig i bygget.
Bygningselementer av massivtre brukes som bærende elementer i vegg, dekke, balkong, svalganger. Bæresystemet er bygd opp av massivtre alene, eller massivtre i kombinasjon med andre materialer. Elementer i massivtre kan kombineres med andre byggemetoder, som f.eks. i kombinasjon med underliggende ribber i limtre.
Elementene leveres med typisk not/fjær. Der det er krav til integriteten til bygningsdelen, skal skjøtene mellom elementer, rundt gjennomføringer og ved overgangen til andre bygningsdeler være tette. Dette kan for eksempel gjøres ved å bruke tettelister i not- og fjærsammenkoblinger. Åpne fuger kan der dette er nødvendig, tettes enten ved å legge ubrennbar isolasjon eller annen godkjent ubrennbar tetning.
Plassering av søyler, bjelker og gitterdragere/fagverk skal skjules i konstruksjonene/vegger, og av nedhengt himling der det er angitt. Modulnett med senteravstand på søyler ca. 5-6m. Alle bærende hovedelementer plasseres med tanke på å gi best mulig fleksibilitet for fremføring av tekniske føringer/anlegg.
Dekker kan utføres som CLT dekker H=200-220mm med konstruktiv påstøp t=80-100mm. Det påpekes at CLT og betong er i direkte kontakt og samvirke. Vi har lagt til rette for full montasjelengde (kontinuerlig) på ca. 16,5m med underliggende bæring langs korridor. Dette sikrer en effektiv og rasjonell montasje. Dekker utføres som stive skiver.
Modulnettet og tilhørende spennvidder på bjelker/fagverk er avstemt med arkitekt. Høydene opp til underkant bjelker/fagverk er et utgangspunkt som er samkjørt med ark og de tekniske. Større utvekslinger i dekker utføres med konstruksjoner som bygger minimalt ned under underkant dekker, brann isoleres til angitte krav.
Innvendige bærende og avstivende veggelementer i massivtre på ca. 200-250mm. Vegg-elementer plasseres strategisk i samvirke med hoved konstruksjonen for stabilisering av bygget. Dekker og vegger i massivtre eller i samvirke med annet materiale der dette er hensiktsmessig/nødvendig. Vegger med spesielle lydkrav som f.eks. mellom beboerrom er ikke tenkt utført med massivtre, jfr. arkitektens tegninger.
Søyler, bjelker og vegger plasseres slik at det oppnås størst mulig fleksibilitet. I partier hvor man ønsker fleksibilitet og åpne arealer, benyttes søyler med overliggende bjelker/fagverk som understøtting av dekke – og evt. veggelementer. Høyder på fagverk/gitterdragere vil variere avhengig av last og spennvidde.
Konstruksjoner som fundamenter, kjellervegger, gulv på grunn i plasstøpt betong, og større fritt bærende dekker med store belastninger, vil det i hovedsak bestå av prefabrikkerte hulldekker evt. plasstøpte konstruksjoner i betong. Kan da kombineres i samvirke med massiv tre. Tykkelse på betong vegger vil være 200-250mm, fritt bærende hulldekker 265-400mm.
Som et tiltak til å minimalisere bruk av betong i tilfeller med plasstøpte dekker, vil «BubbleDeck» være et miljøvennlig alternativ til tradisjonelle dekker. BubbleDeck er et patentert byggesystem for dekke konstruksjoner bestående av bi aksialt virkende hullplateelementer i betong. Hullplateelementene er bygget opp av en prefabrikkert betong bunnplate med ferdig montert armering og plastkuler samt en overliggende del av plasstøpt betong. Dekke systemet har fordeler som lav egenvekt, redusert materialforbruk og stor bæreevne i forhold til vekt. Systemet har fleksibilitet mht. til geometrisk utforming, og kan benyttes for store spenn, et konstruktivt og økonomisk alternativ til andre dekke systemer.
Betong i tilknytning til plasstøpte og prefabrikkerte betong konstruksjoner, er det ønskelig av miljømessige hensyn bruk av lavkarbon el. miljøbetong som bidrar til redusert klimagassutslipp».
Punkt 2.3.2 «Søyler og bjelker»:
«Byggene baserer seg på et innvendig bæresystem med bjelker/fagverk og søyler. Det er ønskelig å bruke trekonstruksjoner i størst mulig grad. Søyledimensjoner er gitt med utgangspunkt HUP profiler og bjelker med H-profil.
Søyler for bæring av forsterkninger og utvekslinger. Plassering av søyler er vist på ARK/RIB-tegninger. Søyler skal fortrinnsvis skjules i konstruksjonene der dette er vist.
Bjelker i korridorer, underliggende stålbjelke evt. limtrebjelker i samvirke med massivdekker. Bjelker som bygger 400mm under dekker er samkjørt med øvrige fag. For bygg E, er det søyler og bjelker i tillegg plassert i yttervegger grunnet glassfasaden i 1. etasje. I mellombygg (kjerneområdet) er også søyler – og bjelker plassert i fasade/glassfasaden.
Alle konstruksjoner skal inkl. detaljer som fot-/topplater, endeplater/bolteplater og nødvendig oppleggsdetaljer. Evt. avstivinger, bæring for fasader, samt forsterkninger over åpninger må inkluderes i den komplette tilbudsprisen.
Dekke over p-kjeller, prefabrikkerte bjelker/søyler evt. plasstøpte bjelker med høyde på inntil 1,0m. Noen betongbjelker dimensjoneres for utveksling av søyler fra etasjene over.
Fra funksjonsbeskrivelsen punkt 2 «Bygning» hitsettes følgende fra punkt 2.4 «Yttervegger».
Punkt 2.4.1 «Bærende yttervegger»:
«Yttervegger over cote 189.50 (1 etasje) skal i prinsipp utføres av massivtre. Valg av fasadeløsninger jfr. arkitektens beskrivelse og tegninger (AE 00 101). Betong yttervegger i 1./ u.etg., opp til kote 189,50 et systembasert modul av prefabrikkerte isolerte sandwich betong elementer med eksponert betong utvendig. Angitt struktur, kfr. arkitektens beskrivelse. Vegger mot fylling, kan utføres som tradisjonelt plasstøpte betongvegger.
Ytterveggspartiene baserer seg på et modulsystem med bærende innersjikt av massivtre med tykkelse 100- 120mm, hvor ytterste delen av ytterveggene har kun utfyllende og klimaregulerende funksjon, kfr. premissnotat fra RIBfy.
Det er nærliggende å tenke seg denne løsningen i yttervegger som hovedalternativ, i kombinasjon med innfelte limtre søyler – og rammebjelker som representerer stabile innfestingskomponenter for dekkekonstruksjonene, for å sikre bæring over større lysåpninger (vinduer). Slike komponenter må da felles inn yttervegg uten at det syntes. Det vises til arkitektens fasader for utsparinger i yttervegger for dører og vinduer.
Dette kan gjøres klart i sammensatte moduler. Bjelkene i vegger vil være belastet av dekke, enten over eller under veggfeltet, avhengig av dekkets spennretning innenfor hvert veggfelt. Rammekonstruksjonen vil være dimensjonert for å ta imot belastning/moment fra påhengte laster som kan forankres til fasadefeltets øvre og nedre av rammebjelke hvor som helst på fasadefeltet.
Standard på trevirke i synlige innvendige overflater må være ihht. ISO-standard for elementer i tre. Synlige overflater skal være pusset og klargjort fra fabrikk for eventuell overflatebehandling. Det må også påregnes at synlige overflater må slipes på byggeplass, som følge av eksponering for regn/sol. Overflatebehandling skal vurderes ihht. til gjeldene hygienekrav for eksponerte vegger.
Utvendig kledning i brannimpregnert (kfr brannkonsept) varmebehandlet furu (termofuru). Det skal skapes en relieffvirkning i fasaden ved at det med mellomrom plasseres lekter som bygger lenger ut enn resten av kledningen og dermed skaper en skyggevirkning. Disse lektene er modellert i arkitektens modell og kan sees i fasadetegninger. Ref. YV – 1.
Kledning brytes ved hvert etasjeskille av horisontal beslagkant iht. Vertikaldetaljer AD 00v02.
Det forutsettes at leverandør forbehandler kledning med jernvitrol eller tilsvarende for å fremskynde en jevn gråning av kledningen.
Ytterveggen kan godtas med oppbygging på 2 forskjellige prinsipper, hvorav den første kvalifiserer som massivtre.
Forskaling for plasstøpte vegger skal utføres med forskalingskassetter og skal være symmetrisk plassert med tanke på korresponderende vertikale og horisontale skjøter og stag. Forskalingshuden skal være ren og uten skader. Eventuelle skader og støpe-reir skal utbedres og utføres med tilsvarende kvalitet og farge som originalstøpen. Nødvendige opprettinger, sårutbedringer skal være inkludert. Utførelsen skal godkjennes av byggherren.
Membran/drensplate direkte på betongvegger under terreng som sikkerhet for fukt mot vegg. Isoleres og beskyttes med grunnmurplater/drensplater, avsluttet med egnet topplist, kfr. NBI.
Det skal foretas klar støvbinding av innvendige eksponerte betongvegger for å hindre smiting av sementstøv ved berøring, for å redusere videre støvdanning og for å lette rengjøring.
Utførelse av yttervegger ihht. arkitektens «Skjema vegger» med tegningsnummer AE 00 101.
YV-1.1- Avstivende massivtrevegg, 200 mm bærende massivtre, eksponert. Ellers som
YV-1 YV-1.2 – Utforet betongvegg, 250 mm seksjonerende betongvegg. Ellers som YV-2.
Vegger med ID som ender på «sp»- Vertikal trekledning erstattes med fasadeplater (fibersement) 9mm og spiler festes inn i denne, spilene løper også foran vinduer der denne veggen forekommer. Fremkommer på plantegningene hvilke vegger dette gjelder. Det skal tas høyde for at spilevegg behandles med beis i farge naturell, eller tilsvarende.
Vegger med ID som ender på «pl» (vegger mot kalt loft)- Vertikal trekledning og horisontal krysslekting erstattes med 19 mm OSB-plate.
YV-2.1 – P- kjeller skal kun isoleres for å være frostfri, dvs. med f.eks. 100 mm isolasjon.
Spilevegg 2 – Forekommer ved rømningstrapper, som skillevegger mellom balkongene, som del av frontbalkong og som romdeler for utebod på balkonger foran fellesstue på fløy E. Dette er en frittstående spilekledning. Ved utgang rømningstrapp og i bodene skal det etableres 6 stk. enkle «usynlige» porter/dører, som er del av veggen, altså også laget av spiler. Disse dørene er ikke tatt med i dørskjema.
De to hovedinngangene vil få egne løsninger for vegg/tak med utførelse i pulverlakkert aluminium, det henvises til designveileder. Farge velges i samråd med arkitekt/byggherre».
Fra funksjonsbeskrivelsen punkt 2 «Bygning» hitsettes følgende fra punkt 2.5 «Innervegger».
Punkt 2.5.1 «Bærende innervegger» [avsnitt 1 t.o.m. 10]:
«For innervegger, det benyttes massivtre som hovedkomponent der dette er vist på arkitektens tegninger. Dette gjelder primært for avstivende vegger i trapperom/sjakter og i heissjakter. Alternativt tradisjonelt bindingsverk i kombinasjon med innfelte limtre søyler – og rammebjelker som representerer stabile innfestingskomponenter for dekkekonstruksjonene og der arkitekt har ønske om eksponert massivtre må det i så fall monteres minimum 25mm massivtreplater som kledning. Slike systemer må da gi full frihet for åpne løsninger, og alle bærende elementer må ligge innfelt i veggen eller skjult over himling.
Bærende innervegger t=200-250mm i plasstøpt betong opp til cote 189,50 (i C- og D-fløyen opp til cote ca. 193,50 enkelte steder), med unntak av brannseksjoneringsvegg som støpes opp til tak.. Alle betongoverflater innvendig i bygget skal støvbindes.
Veggene dimensjoneres for utsparinger til bla. dører og tekniske føringer. Det må også påregnes kjerneborring for mindre tekniske gjennomføringer. Brannseksjoneringsvegg blir meget høy, og vil kreve spesielle avstivende tiltak i bygge perioden, og som ferdig prosjektert.
Forskaling skal utføres med forskalingskassetter og skal være symmetrisk plassert med tanke på korresponderende vertikale og horisontale skjøter og stag. Forskalingshuden skal være ren og uten skader. Eventuelle skader og støpereir skal utbedres og utføres med tilsvarende kvalitet og farge som originalstøpen. Nødvendige opprettinger, sårutbedringer og flikk skal være inkludert. Utførelsen skal godkjennes av byggherren.
Avfasing mot fuger og hjørner (ikke avfasing i dør- og vindus-utsparinger) skal ha minst mulig format. Utføres med 15 mm trekantlekt.
Støpe avsnitt skal min. gjennomføres i en hel etasjehøyde. Evt. støpeskjøter og plassering av disse skal godkjennes av byggherren før utførelse. Evt. endesteng skal utføres med samme forskalingshud og symmetri, som vegger forøvrig.
I våtsoner, dvs vegger med direkte vannsprut fra dusjing (også på vegg med håndvasker) eller rengjøring, skal veggen tilfredsstille kravene i Byggebransjens Våtromsnorm (BVN) og alle operasjoner skal utføres etter denne normen (dette gjelder selvfølgelig også ikke bærende vegger).
Det er tilbyders ansvar å vurdere og prissette de nødvendige arbeider som kreves for å oppnå de beskrevne kvaliteter på innervegger uavhengig av tegningene.
For alle overflater vises det til designveileder og skjemategninger fra arkitekt.
Utførelse av innervegger ihht. arkitektens «Skjema vegger» med tegningsnummer AE 00 101».
Fra funksjonsbeskrivelsen punkt 2 «Bygning» hitsettes følgende fra punkt 2.6 «Dekker».
Punkt 2.6.1 «Frittbærende dekker»:
«Totaltotalentreprenøren står fritt til å velge dekkekonstruksjon i tre som oppfyller alle gitte funksjonskrav til belastning, lyd, estetikk, brann og sikkerhet m.m. og skal tilfredsstilles innenfor konstruksjonene slik de er vist.
For etasjeskiller er det lagt til grunn et byggesystemet i min. 220mm massivtre i samvirke med min. 100mm betong som hovedkomponent. Dekker dimensjoneres for ulike spenn- og belastningsforhold. Elementene dimensjoneres og etter funksjon, spenn/egenfrekvens. For lette etasjeskillere der personer beveger seg, er det kravet om å unngå sjenerende vibrasjoner og rystelser som definerer maksimal spennvidde, ikke konstruksjonens styrke mot brudd. Som de konstruktive elementene, dimensjoneres disse for å oppnå dekkeelementenes spennretning innen de ønskede planmodulene. Dekker skal virke som stive skiver. Dekker skal dimensjoneres for angitte laster, samt dimensjoneres for vekten av baderoms kabiner og innfesting av skinnesystem i tak i beboer rom. Noen partier av tak i rom skal ha eksponert underside av massiv-tre, kfr. arkitektens tegninger.
Balkonger og terrasser er også utført i massivtre.
Dekke over underetasje, er lagt til grunn med etasjeskillere utført med prefabrikkerte hulldekkelementer HD265 med trinnlydsplate og påstøp. Dekke over p-kjeller for sansehagen, HD400 med isolasjon og påstøp. Oppbygging over dette, kfr. LARK beskrivelse.
Det er lagt til rette for utsparinger i dekket for VVS/EL gjennomføringer. Kjerneborring i dekker vil forekomme og dekker skal dimensjoneres for dette. Større utsparinger, utføres med tradisjonelt utvekslingsjern i stål, med opplegg på tilstøtende elementer.
Dekker over heissjakt, anordnes med fester for løftekroker til heismontasje og nødvendig service. Utsparing i tak over trapperom/heissjakt for røykventilasjon.
Ved bruk av massivtreelementer (CLT) som etasjeskiller i bygg med lydkrav, må det gjøres tiltak på for å tilfredsstille angitte lydkrav, jfr. akustisk beskrivelse/premisser. For dekker i rom med spesielle lydkrav, skal dekke slisses og ikke være gjennomgående mot tilstøtende rom.
Det må påregnes at massivtredekker som ligger over systemhimlinger i rømningsveier skal kles med gipsplater eller brannimpregneres. RIBr konsulteres».
Endringsmelding 30 er datert 21.05.2019 (senere revidert). Krav om tilleggsvederlag på grunnlag av endringsmelding 30 er begrunnet med at fundamenter ble større enn angitt i kontraktsdokumentene. Konsekvensen var at det ble brukt vesentlig mer betong enn forutsatt. Kravet i saken er kr 4 098 820 inkl. mva.
Større fundament – de ble 2-3 ganger større – enn det Consto kunne legge til grunn på grunnlag av kontraktsdokumentene skyldes feil i forprosjektet som kommunen er ansvarlig for. Avvikene var så store at det tilsier at bygget var underdimensjonert i forprosjektet. Detaljeringsgraden i forprosjektet var høy. Consto kunne legge til grunn størrelsen som fremgikk av anbudstegningene. Grunn- og fundamenteringsløsning var beskrevet i funksjonsbeskrivelsen i konkurranse-grunnlaget. Det var enkelt å ta mål ut fra tegningene. Consto måtte kunne legge til grunn at tallene stemte noenlunde.
Konsekvensen var økt betong med 531 m3, økt armering 65 366 kg, økt avtrekk 789 m2 og økt forskaling 1 016 m2. Det er kommunen som har ansvar og risiko for forprosjektet. Consto erkjenner egenrisiko. Men økte kostnader utover egenrisiko har Consto krav på å få dekket.
Kravet er på kr 4 098 820 inkl. mva. og gjelder: Rådgivning, administrasjon, betong samt rigg og drift.
Consto har som totalentreprenør ansvar og risiko for prosjektering og mengder, jf. NS 8407 punkt 14.1 og 16.1. Kravet på grunnlag av endringsmelding 30 må avvises allerede på dette grunnlag.
Det skisserte bæresystemet var et prinsippforslag. Consto kunne og skulle velge bæresystem.
Det var uansett ikke mulig å ta ut mengder fra tegningene i kontraktsdokumentene. Disse tegningene var ikke detaljerte konstruksjonstegninger og heller ikke målsatt. Consto må ha benyttet RIB-modellen til å ta mål av fundamentene, men den var ikke en del av kontraktsdokumentene.
Subsidiært anfører kommunen at kravet er for høyt. Dels fordi kostnader til administrasjon tårnkrav, kranfører og leie Maitu ikke er dokumentert, dels fordi utgifter til prosjektering ikke er dekningsmessige fordi Consto ville hatt disse utgiftene uansett og dels fordi fradrag for egenrisiko og for egenvalg som Consto har gjort er for lavt.
Fra funksjonsbeskrivelsen punkt 2 «Bygning» hitsettes deler av punkt 2.2 «Grunn og fundamenter».
Punkt 2.2.1 «Generelt»:
[avsnitt 7] «Det er lagt til rette for direktefundamentering av bygget».
Punkt 2.2.6 «Direkte fundamentering».
«Bygget kan fundamenteres på naturlige bæredyktig (uomrørte) masser, med såle- og punktfundamenter. RIG har foreløpig gjort et enkelt overslag av grunnens bæreevne. Det vises her generelt til geoteknisk rapport. Totalentreprenør selv ansvarlig for valg av fundamenteringsmetode med utgangspunkt i oppgitt informasjon i geoteknisk rapport og vedlagte tegninger.
Det må vurderes rystelser generelt på nærliggende fundamenter, da dette kan gi ettersetninger i området for utgraving.
Kalde og grunne konstruksjoner skal telesikres med XPS markisolasjon».
Fra funksjonsbeskrivelsen punkt 2 «Bygning» hitsettes deler av punkt 2.2 «Grunn og fundamenter».
Punkt 2.2.1 «Generelt»:
[avsnitt 7] «Det er lagt til rette for direktefundamentering av bygget».
Punkt 2.2.6 «Direkte fundamentering».
«Bygget kan fundamenteres på naturlige bæredyktig (uomrørte) masser, med såle- og punktfundamenter. RIG har foreløpig gjort et enkelt overslag av grunnens bæreevne. Det vises her generelt til geoteknisk rapport. Totalentreprenør selv ansvarlig for valg av fundamenteringsmetode med utgangspunkt i oppgitt informasjon i geoteknisk rapport og vedlagte tegninger.
Det må vurderes rystelser generelt på nærliggende fundamenter, da dette kan gi ettersetninger i området for utgraving.
Kalde og grunne konstruksjoner skal telesikres med XPS markisolasjon».
Endringsmelding 51 er datert 05.11.2019. Krav om tilleggsvederlag på grunnlag av endrings-melding 51 er begrunnet med at stålmengder økte vesentlig sammenlignet med det som var angitt i kontraktsdokumentene. Kravet i saken er kr 2 371 445 inkl. mva.
Behov for vesentlig større mengder stål enn det Consto kunne legge til grunn på grunnlag av kontraktsdokumentene skyldes feil i forprosjektet som kommunen er ansvarlig for. Avvikene var så store at det tilsier at bygget var underdimensjonert i forprosjektet. Detaljeringsgraden i forprosjektet var høy. RIB-tegninger og RIB-modell viste hver enkelt stålsøyle og stålbjelke. Consto måtte kunne legge til grunn at dette stemte. Økning i volum stål skyldes at stålsøyler ble mye større.
Konsekvensen var at det ble brukt – partene er enige om dette tallet for tingretten – 42 299 mer stål.
Det er kommunen som har ansvar og risiko for forprosjektet. Consto erkjenner egenrisiko. Men økte kostnader utover egenrisiko har Consto krav på å få dekket. Kravet er på kr 2 371 445 inkl. mva. og gjelder: Administrasjon, stål samt rigg og drift.
Consto har som totalentreprenør ansvar og risiko for prosjektering og mengder, jf. NS 8407 punkt 14.1 og 16.1. Kravet på grunnlag av endringsmelding 51 må avvises allerede på dette grunnlag.
Skissert bæresystem var et prinsippforslag og bæresystemet var følgelig ikke ferdig prosjektert. Consto kunne og skulle velge bæresystem. For tingretten er partene enige om at ble brukt 42 299 kg mer stål.
Stålkonstruksjonene er ikke målsatt på tegningene i kontraktsdokumentene. Consto må ha benyttet RIB-modellen for å ta ut mengder, men den var ikke en del av kontraktsdokumentene. Consto erkjenner egenrisiko på mengder. Økningen – ca. 32 % – er uansett innenfor Consto sin egenrisiko.
Subsidiært anfører kommunen at kravet er for høyt. Dels fordi kostnader til administrasjon og rigg og drift ikke er dokumentert og dels fordi fradrag for egenrisiko og Consto sine egne valg er for lavt.
Fra funksjonsbeskrivelsen punkt 2 «Bygning» hitsettes fra punkt 2.3 «Bæresystem».
Punkt 2.3.2 «Søyler og bjelker»:
«Byggene baserer seg på et innvendig bæresystem med bjelker/fagverk og søyler. Det er ønskelig å bruke trekonstruksjoner i størst mulig grad. Søyledimensjoner er gitt med utgangspunkt HUP profiler og bjelker med H-profil.
Søyler for bæring av forsterkninger og utvekslinger. Plassering av søyler er vist på ARK/RIB-tegninger. Søyler skal fortrinnsvis skjules i konstruksjonene der dette er vist.
Bjelker i korridorer, underliggende stålbjelke evt. limtrebjelker i samvirke med massivdekker. Bjelker som bygger 400mm under dekker er samkjørt med øvrige fag. For bygg E, er det søyler og bjelker i tillegg plassert i yttervegger grunnet glassfasaden i 1. etasje. I mellombygg (kjerneområdet) er også søyler – og bjelker plassert i fasade/glassfasaden.
Alle konstruksjoner skal inkl. detaljer som fot-/topplater, endeplater/bolteplater og nødvendig oppleggsdetaljer. Evt. avstivinger, bæring for fasader, samt forsterkninger over åpninger må inkluderes i den komplette tilbudsprisen.
Dekke over p-kjeller, prefabrikkerte bjelker/søyler evt. plasstøpte bjelker med høyde på inntil 1,0m. Noen betongbjelker dimensjoneres for utveksling av søyler fra etasjene over».
Endringsmelding 19 (vegger i massivtre), EM 30 (fundamenter) og EM 51 (stål) gjelder mengder.
Det er krevd tilleggsvederlag fordi det ble brukt vesentlig mer massivtre, betong og stål enn det Consto mener at de kunne legge til grunn på grunnlag av opplysninger i kontraktsdokumentene.
Kommunen bestrider kravene og har fremsatt flere innvendinger. Herunder at kravene ikke kan tas til følge fordi Consto, som totalentreprenør, har ansvar og risiko for mengder etter kontrakten.
Disse endringsmeldingene reiser en felles rettslig problemstilling om hvem som har ansvar og risiko for mengder. Consto har forankret kravene i NS 8408 punkt 24.1, som retten kommer tilbake til.
Retten viser først til at det fremgår uttrykkelig av kontraktsdokumentene at tilbudsmaterialet ikke var fullstendig og at totalentreprenøren er ansvarlig for å utarbeide nødvendige tegninger, beregninger og beskrivelser utover det utleverte tilbudsmaterielet og at totalentreprenøren har ansvar for mengder, prosjektering og utførelse, jf. Kontraktsgrunnlaget punkt C.1.2.1 (gjengitt ovenfor). Videre fremgår det uttrykkelig at totalentreprenøren har ansvar for all nødvendig detaljprosjektering og at tegninger og løsninger er utarbeidet frem til forprosjektnivå, jf. funksjonsbeskrivelsen punkt 2 under overskriften «prosjekteringsgrunnlag» og punkt 8 under overskriften «generelt» (gjengitt ovenfor).
Dette er i samsvar med det generelle utgangspunktet om at det er entreprenøren som skal stå for all nødvendig prosjektering i en totalentreprise, jf. NS 8407 punkt 16.1.
Konktraktdokumentene viser altså klart at prosjektering og mengder var Consto sitt ansvar og risiko.
Consto anerkjenner – slik retten forstår det – for så vidt dette utgangspunktet. De er i hvert fall enige i at ikke ethvert avvik mellom opplysninger om mengder i forprosjekt og endelige mengder – Consto har lagt inn en egenrisiko for mengder på 15 % ved beregning av disse kravene – gir grunnlag for tilleggsvederlag. Men anfører at når det er så store avvik mellom angivelser av mengder i forprosjektet og faktisk behov så er byggherren ansvarlig. Consto har formulert dette som et spørsmål om hvor misvisende opplysninger i et forprosjekt kan være før byggherren blir ansvarlig.
Consto har, som nevnt, forankret kravene i NS 8407 punkt. 24.1 – under kapitteloverskriften «Byggherrens valg av løsninger og annen prosjektering» – som lyder slik:
«Byggherren har risikoen for valg av løsninger og annen prosjektering som enten fremgår av kontraktsdokumentene utarbeidet av ham, eller som han etter kontraktsdokumentene pålegger totalentreprenøren å utføre.»
Bestemmelsen er et utslag av det grunnleggende funksjonsfordelingsprinsipp innen entreprise-retten om at hver av partene er ansvarlig for egne innsatsfaktorer. For de tema som disse endringsmeldingene gjelder finner ikke retten at kommunen har utarbeidet eller pålagt Consto en bestemt løsning. Men bestemmelsen gjelder også «annen prosjektering». På generelt grunnlag mener retten at ansvar for prosjektering av mengder for byggherren kan forankres i dette alternativet. Det harmonerer med det grunnleggende funksjonsprinsipp som bestemmelsen er utslag av. Hvorvidt kommunen faktisk har et slikt ansvar i dette tilfellet beror på hva som konkret er avtalt.
Ved denne vurderingen tar retten utgangspunkt i at kontrakten klart plasserer ansvar for prosjektering og risiko for mengder hos Consto som totalentreprenør. I tilknytning til dette nevner retten at spesielle bestemmelser går foran generelle bestemmelser, jf. punkt 4 i kontrakten. Kontraktens plassering av ansvar og risiko er også i samsvar med det alminnelige utgangspunktet nedfelt i NS punkt 16.1.
Retten mener at dette nettopp innebærer at mengder ikke er en del av byggherrens «prosjektering» som han har ansvar og risikoen for etter NS 24.1. Det at det enten direkte eller indirekte lar seg utlede informasjon om mengder fra kontraktsdokumentene endrer ikke i seg selv på dette.
Kontraktsdokumentene gir ikke holdepunkt for å splitte ansvaret slik at både byggherren og total-entreprenøren har risiko for mengder parallelt etter NS 16.1 og 24.1. Det vil si at kontrakten ikke gir grunnlag for å etablere et ansvar for kommunen for mengder ved siden av Consto sitt ansvar i tilfeller der det viser seg at det ble store avvik mellom anslag og faktiske mengder.
En slik tilnærming vil etter rettens syn innebære en lite forutberegnelig løsning. I kontraktsforhold mellom profesjonelle parter er det i seg selv et vektig argument mot en slik tilnærming.
Motsatt så var det forutberegnelig for Consto at de hadde ansvar og risiko for mengder ettersom dette fremgikk uttrykkelig av kontrakten, som samsvarte med utgangspunktet i NS punkt 16.1. Det vil si at Consto kunne ta dette i betraktning ved prisingen av prosjektet.
Til dette vil Consto anføre at for å inngi pris må en kunne legge til grunn at opplysninger i for-prosjektet er noenlunde riktige, og at det nettopp er så store avvik som ikke er forutberegnelige. Dette gjelder særlig fordi det her var gjort mer i forprosjektet enn normalt, slik at det knyttet seg mindre usikkerhet ved prisingen. Retten tar ikke konkret stilling til om det her var gjort mer i forprosjektet enn normalt. Men bemerker at dersom Consto mente at de på grunn av detaljnivået i forprosjektet hadde et bedre grunnlag for å prise enn normalt, eventuelt slik at de på grunn av dette kunne legge inn mindre marginer, hadde det vært naturlig om Consto tok opp dette i anbudsfasen. Dette må uansett være en forutsetning som Consto har risikoen for.
Consto har som nevnt stilt spørsmål om hvor misvisende opplysninger i forprosjektet kan være. Her var avvikene gjennomgående så store at Consto mener at det tilsier at bygget var kraftig underdimensjonert i forprosjektet. Retten har forståelse for at Consto adresserer spørsmålet.
Samtidig vil retten bemerke at kravene knyttet til disse endringsmeldingene (mengdekrav) hver for seg ikke er veldig høye hensett til den totale kontraktssummen. Relativt sett er ikke kravene høyere enn at det i prinsippet kan tenkes at entreprenøren i en totalentreprise kan ha tilsvarende «besparelser» på andre innsatsfaktorer, slik at en totalt kan være innenfor normalen i en totalentreprise. Det vil si at kravenes relative størrelse i prinsippet – retten er klar over at dette konkret ble et tapsprosjekt for Consto – ikke avskar totalentreprenøren fra å komme godt ut av entreprisen. Dette siste illustrere utfordringer av mer prinsipiell karakter ved en slik rettslig tilnærming som Consto har i en totalentreprise.
Retten finner altså ikke at det er grunnlag for å slutte at kommunen – delvis – har ansvar og risiko for mengder etter kontrakten, som er det grunnlaget som Consto har påberopt i saken.
Dersom en legger til grunn – kommunen er vel ikke ubetinget enig i dette – at det er gjort feil i forprosjektet, eller at annet materiale som byggherren har gitt fra seg er beheftet med feil, som er så alvorlige at de fremstår som ansvarsbetingende og at disse reelt sett utgjør bristende forutsetninger som vesentlig forrykker balansen i kontraktsforholdet, kan en spørre om det finnes andre rettslige tilnærminger som dette kan subsumeres under. Retten har ikke vurdert dette nærmere – og det er ikke meningen at partene skal ta dette til inntekt for at retten mener at kravet ville blitt tatt til følge på annet grunnlag – ettersom den mener at det ligger utenfor sakens anførsler.
Det er etter dette ikke nødvendig for retten å gå inn på kommunens øvrige anførsler til disse endringsmeldingene.
Consto sitt krav på grunnlag av endringsmelding 19, 30 og 51 tas ikke til følge. Utmåling utgår derfor.
Endringsmelding 20 er datert 27.03.2019. Krav om tilleggsvederlag på grunnlag av endringsmelding 20 er begrunnet med at det måtte etableres brannskillende dekke i massivtre mellom øverste etasje og loft for å oppfylle brannkonsept. Det fremgikk ikke av tegninger i kontraktsgrunnlaget. Kravet i saken er kr 3 138 815 inkl. mva.
Det fremgikk ikke av tegninger i kontraktsdokumentene at det var krav om brannskillende dekke mellom øverste etasje og loft for å oppfylle brannkonsept. Det er kommunens ansvar at konkurransegrunnlaget er konsistent, jf. HR-2019-830-A. Consto har derfor krav på å få dekket kostnadene ved å etablere brannskillende dekke i massivtre mellom øverste etasje og loft. Det forelå ingen reelle konstruktive løsninger enn å etablere massivtredekke.
Kravet er på kr 3 138 815 inkl. mva. og gjelder: Massivtre og merarbeid.
Det er ikke grunnlag for krav om tilleggsvederlag for endringsmelding 20 fordi det ikke er tale om en endring.
Brannkonseptet i kontraktsdokumentene stilte krav til at hovedbæresystem, sekundære bærende bygningsdeler, etasjeskillere og at takkonstruksjoner skulle ha brannmotstand på R60. Dette fremgikk derfor av kontraktsdokumentene. Disse må leses i sammenheng.
Videre ga brannkonspetet i detaljprosjekteringen Consto valget mellom å dimensjonere takstoler til R60 eller skille takkonstruksjonen fra underliggende plan med branncellebegrensende bygningsdel. Consto valgte det siste, det var derfor et entreprenørvalg å gjøre det slik (med massivtre).
Subsidiært anfører kommunen at kravet er for høyt. Dels fordi det ikke er sannsynliggjort at det var nødvendig å bruke massivtre for å oppnå tilfredsstillende brannmotstand i dekke, og dels fordi det ikke er hensyntatt at dekkekonstruksjon mellom disse etasjene uansett måtte ha blitt utført.
Brannkonsept for Hovli omsorgssenter er datert 30.01.2018 og er en del av kontrakts-dokumentene.
Fra punkt 4 i brannkonseptet «Beskrivelse av branntekniske ytelser» hitsettes punkt 4.4 § 11-4 «Bæreevne og stabilitet»:
«Byggverk skal prosjekteres og utføres slik at byggverket som helhet, og de enkelte delene av byggverket, har tilfredsstillende sikkerhet med hensyn til bæreevne og stabilitet.
Ved dimensjonering for tilfredsstillende bæreevne og stabilitet ved brann skal det medregnes termisk påkjenning fra den brannenergien og det brannforløpet som kan forventes i byggverket.
Bæresystem i byggverk i brannklasse 1 og 2 skal dimensjoneres for å kunne opprettholde tilfredsstillende bæreevne og stabilitet i minimum den tid som er nødvendig for å rømme og redde personer og husdyr i og på byggverket.
Sekundære konstruksjoner og konstruksjoner som bare er bærende for én etasje, eller for tak, skal dimensjoneres for å kunne opprettholde tilfredsstillende bæreevne og stabilitet i den tiden som er nødvendig for å rømme og redde personer og husdyr i og på byggverket.
Balkonger, utkragede bygningsdeler o.l. må ha forsvarlig innfesting for å hindre nedfall som kan skade rednings- og slokkemannskapene og deres materiell under førsteinnsatsen. Tyngre bygningsdeler, som for eksempel balkonger, må forankres i byggverkets hovedbæresystem.
Tabell 4 Bærende bygningsdelers brannmotstand
Det er planlagt å benytte massivtreelementer i bygget. Dekker bygges opp med massivtre, men øvrige deler av bygget utføres i tradisjonelle byggematerialer stål og betong. TEK17».
Under detaljprosjekteringen ble det lagt til følgende under punkt 4.4 § 11-4 «Bæreevne og stabilitet» (gjengitt ovenfor):
«I byggverk i BKL 2 hvor loft bare benyttes til lager kan takkonstruksjonen oppføres uten spesifisert brannmotstand, forutsatt at den ikke har avgjørende betydning for byggverkets stabilitet i rømninsfasen, og takkonstruksjonen er skilt fra underliggende plan med branncellebegrensende bygningsdel dimensjonert for tosidig brannmotstand».
Consto har anført at krav om brannskillende dekke mellom øverste etasje og loft i massivtre for å tilfredsstille brannkrav ikke fremgikk av kontraktsdokumentene. Dette var derfor en endring.
Retten mener at brannkrav for takkonstruksjon fremgikk tilstrekkelig klart – for en vanlig tilbyder – av brannkonseptet i forprosjektet, som var en del av kontrakten. Etter rettens syn foreligger det derfor verken mangelfulle eller motstridene opplysninger om dette. Det er ikke tale om en endring.
Retten vil også bemerke at den mener at brannkrav kunne blitt innfridd på flere måter. Løsningen med massivtredekke mellom øverste etasje og loft, som er krevd dekket, var et entreprenørvalg.
Consto sitt krav på grunnlag av endringsmelding 20 tas ikke til følge. Utmåling utgår derfor.
Endringsmelding 20 er datert 27.03.2019. Krav om tilleggsvederlag på grunnlag av endringsmelding 20 er begrunnet med at det måtte etableres brannskillende dekke i massivtre mellom øverste etasje og loft for å oppfylle brannkonsept. Det fremgikk ikke av tegninger i kontraktsgrunnlaget. Kravet i saken er kr 3 138 815 inkl. mva.
Det fremgikk ikke av tegninger i kontraktsdokumentene at det var krav om brannskillende dekke mellom øverste etasje og loft for å oppfylle brannkonsept. Det er kommunens ansvar at konkurransegrunnlaget er konsistent, jf. HR-2019-830-A. Consto har derfor krav på å få dekket kostnadene ved å etablere brannskillende dekke i massivtre mellom øverste etasje og loft. Det forelå ingen reelle konstruktive løsninger enn å etablere massivtredekke.
Kravet er på kr 3 138 815 inkl. mva. og gjelder: Massivtre og merarbeid.
Det er ikke grunnlag for krav om tilleggsvederlag for endringsmelding 20 fordi det ikke er tale om en endring.
Brannkonseptet i kontraktsdokumentene stilte krav til at hovedbæresystem, sekundære bærende bygningsdeler, etasjeskillere og at takkonstruksjoner skulle ha brannmotstand på R60. Dette fremgikk derfor av kontraktsdokumentene. Disse må leses i sammenheng.
Videre ga brannkonspetet i detaljprosjekteringen Consto valget mellom å dimensjonere takstoler til R60 eller skille takkonstruksjonen fra underliggende plan med branncellebegrensende bygningsdel. Consto valgte det siste, det var derfor et entreprenørvalg å gjøre det slik (med massivtre).
Subsidiært anfører kommunen at kravet er for høyt. Dels fordi det ikke er sannsynliggjort at det var nødvendig å bruke massivtre for å oppnå tilfredsstillende brannmotstand i dekke, og dels fordi det ikke er hensyntatt at dekkekonstruksjon mellom disse etasjene uansett måtte ha blitt utført.
Brannkonsept for Hovli omsorgssenter er datert 30.01.2018 og er en del av kontrakts-dokumentene.
Fra punkt 4 i brannkonseptet «Beskrivelse av branntekniske ytelser» hitsettes punkt 4.4 § 11-4 «Bæreevne og stabilitet»:
«Byggverk skal prosjekteres og utføres slik at byggverket som helhet, og de enkelte delene av byggverket, har tilfredsstillende sikkerhet med hensyn til bæreevne og stabilitet.
Ved dimensjonering for tilfredsstillende bæreevne og stabilitet ved brann skal det medregnes termisk påkjenning fra den brannenergien og det brannforløpet som kan forventes i byggverket.
Bæresystem i byggverk i brannklasse 1 og 2 skal dimensjoneres for å kunne opprettholde tilfredsstillende bæreevne og stabilitet i minimum den tid som er nødvendig for å rømme og redde personer og husdyr i og på byggverket.
Sekundære konstruksjoner og konstruksjoner som bare er bærende for én etasje, eller for tak, skal dimensjoneres for å kunne opprettholde tilfredsstillende bæreevne og stabilitet i den tiden som er nødvendig for å rømme og redde personer og husdyr i og på byggverket.
Balkonger, utkragede bygningsdeler o.l. må ha forsvarlig innfesting for å hindre nedfall som kan skade rednings- og slokkemannskapene og deres materiell under førsteinnsatsen. Tyngre bygningsdeler, som for eksempel balkonger, må forankres i byggverkets hovedbæresystem.
Tabell 4 Bærende bygningsdelers brannmotstand
Det er planlagt å benytte massivtreelementer i bygget. Dekker bygges opp med massivtre, men øvrige deler av bygget utføres i tradisjonelle byggematerialer stål og betong. TEK17».
Under detaljprosjekteringen ble det lagt til følgende under punkt 4.4 § 11-4 «Bæreevne og stabilitet» (gjengitt ovenfor):
«I byggverk i BKL 2 hvor loft bare benyttes til lager kan takkonstruksjonen oppføres uten spesifisert brannmotstand, forutsatt at den ikke har avgjørende betydning for byggverkets stabilitet i rømninsfasen, og takkonstruksjonen er skilt fra underliggende plan med branncellebegrensende bygningsdel dimensjonert for tosidig brannmotstand».
Consto har anført at krav om brannskillende dekke mellom øverste etasje og loft i massivtre for å tilfredsstille brannkrav ikke fremgikk av kontraktsdokumentene. Dette var derfor en endring.
Retten mener at brannkrav for takkonstruksjon fremgikk tilstrekkelig klart – for en vanlig tilbyder – av brannkonseptet i forprosjektet, som var en del av kontrakten. Etter rettens syn foreligger det derfor verken mangelfulle eller motstridene opplysninger om dette. Det er ikke tale om en endring.
Retten vil også bemerke at den mener at brannkrav kunne blitt innfridd på flere måter. Løsningen med massivtredekke mellom øverste etasje og loft, som er krevd dekket, var et entreprenørvalg.
Consto sitt krav på grunnlag av endringsmelding 20 tas ikke til følge. Utmåling utgår derfor.
Endringsmelding 18 er datert 27.3.2019. Krav om tilleggsvederlag på grunnlag av endringsmelding 18 er begrunnet med at Consto mente at prosjektet ikke var tilrettelagt for baderomskabiner, slik de kunne forutsatte på grunnlag av kontraktsdokumentene. Konsekvensen var at Consto i stedet måtte bygges plassbygde bad. Kravet i saken er kr 11 840 200 inkl. mva.
Consto måtte bygge plassbygde bad fordi bygget ikke var tilrettelagt for å bygge baderomskabiner med vanlig byggemetode slik kommunen hadde opplyst uttrykkelig om i kontraktsdokumentene.
Det er flere forhold som hver for seg og samlet innebar at prosjektet ikke var tilrettelagt for prefabrikerte bad:
Bygging av plassbygde bad hadde konsekvenser for samtlige fag og medførte både økte kostnader og tidsbruk. Krav om tilleggsvederlag for endringsmelding 18 er på totalt kr 11 840 200 inkl. mva. Kravet er sannsynliggjort og gjelder følgende hovedposter:
Kravet kan ikke tas til følge ettersom det ikke er tale om en endring. I forprosjektet var det åpnet for, men ikke et ubetinget krav om, prefabrikerte baderomskabiner. Kontraktsdokumentene kan ikke leses slik at det var tilrettelagt særskilt for baderomskabiner, slik Consto har anført.
Det er tale om en totalentreprise og Consto har ansvar for planlegging, prosjektering og har vederlagsrisikoen. Det er ikke grunnlag for å legge til grunn at kommunen har påtatt seg dette.
Det er verken gitt uriktige opplysninger eller gjort feil i forprosjektet.
Kommunen mener at det både var mulig og heller ikke uvanlig krevende – slik som anført – å bruke baderomskabiner i prosjektet. På generelt grunnlag mener kommunen at utfordringene som Consto har påpekt gjelder forhold som dels var synlige for Consto i forkant og dels at det er tale om vanlige utfordringer som en totalentreprenør skal kunne løse. Kommunen mener altså at dette var fullt ut håndterbart. Konkret bemerkes:
Kommunen mener at Consto sine utfordringer hovedsakelig skyldes at de var for sent ute med planlegging og prosjektering.
Fremsatt vederlagskrav er for høyt:
Fra funksjonsbeskrivelsen punkt 2 «Bygning» hitsettes følgende fra punkt 2.3 «Generelt».
«Prosjekteringsrunnlag»:
«Det er her beskrevet generelle funksjons- og ytelseskrav samt generelle krav.
Totaltotalentreprenøren er selv ansvarlig for å innhente alle relevante og nødvendige tilleggsopplysninger for å kunne gi tilbud på en komplett leveranse. Funksjons- og ytelseskravene (lyd-, brannkrav m.v.) er overordnede krav og skal tilfredsstilles, selv om det stilles spesifikke krav til konstruksjonene / bygningselementene.
Totaltotalentreprenør er ansvarlig for all nødvendig prosjektering og medta komplette løsninger som tilfredsstiller de krav som er gitt av tegninger og forøvrig dokumenter som er en del av denne kontrakten. Totalentreprenøren har med dette det fulle ansvaret for all nødvendig detaljprosjektering av bygget med tilhørende produksjonstegninger og annen nødvendig dokumentasjon. Det skal utarbeides entydige konstruksjons- og produksjonstegninger for alle bærende konstruksjoner. Tegningene skal inneholde de opplysninger som kreves i de respektive Norske Standarder og Eurokoder.
Alle endringer/forslag som fører til konsekvenser for ARKs plantegninger skal godkjennes av byggherren.
Tilbyder er ansvarlig for utarbeidelse av endelig energiberegning, basert på tilbudte løsninger».
Fra funksjonsbeskrivelsen punkt 2 «Bygning» hitsettes følgende fra punkt 2.5 «Innervegger».
Punkt 2.5.5 «Baderomskabiner»:
«Det er lagt opp til at alle beboerbad kan utføres som baderomskabiner. Det skal i alt leveres 90 stk. baderomskabiner, disse er vist på plantegninger. Løsning baserer seg på «konseptbad» fra Bano, se desigveileder kapittel 61 punkt 612 Prefabrikerte baderom. Innredning i baderomskabiner er vist og listet opp på Skjemategning AE 00 102. Våtromsvinyl som overflate på vegger og gulv. ARK/byggherre konsulteres om valg av type gulv- /veggvinyl og himling ihht. leverandørs sortiment. I behandlende enhet (fløy B, C og D) i 3. etg må det legges til rette for at takskinne (felles inn i himling) kan gå mellom beboerrom og bad.
Det forutsettes at baderomskabin leveres som komplette vanntette enheter og med sklisikker løsning for gulvbelegning. Referanseleverandør for sanitærutstyr og innredning er Bano».
Fra funksjonsbeskrivelsen punkt 2 «Bygning» hitsettes følgende fra punkt 2.6 ««Dekker».
Punkt 2.6.1 «Frittbærende dekker»:
«Totaltotalentreprenøren står fritt til å velge dekkekonstruksjon i tre som oppfyller alle gitte funksjonskrav til belastning, lyd, estetikk, brann og sikkerhet m.m. og skal tilfredsstilles innenfor konstruksjonene slik de er vist.
For etasjeskiller er det lagt til grunn et byggesystemet i min. 220mm massivtre i samvirke med min. 100mm betong som hovedkomponent. Dekker dimensjoneres for ulike spenn- og belastningsforhold. Elementene dimensjoneres og etter funksjon, spenn/egenfrekvens. For lette etasjeskillere der personer beveger seg, er det kravet om å unngå sjenerende vibrasjoner og rystelser som definerer maksimal spennvidde, ikke konstruksjonens styrke mot brudd. Som de konstruktive elementene, dimensjoneres disse for å oppnå dekkeelementenes spennretning innen de ønskede planmodulene. Dekker skal virke som stive skiver. Dekker skal dimensjoneres for angitte laster, samt dimensjoneres for vekten av baderoms kabiner og innfesting av skinnesystem i tak i beboer rom. Noen partier av tak i rom skal ha eksponert underside av massiv-tre, kfr. arkitektens tegninger.
Balkonger og terrasser er også utført i massivtre.
Dekke over underetasje, er lagt til grunn med etasjeskillere utført med prefabrikkerte hulldekkelementer HD265 med trinnlydsplate og påstøp. Dekke over p-kjeller for sansehagen, HD400 med isolasjon og påstøp. Oppbygging over dette, kfr. LARK beskrivelse.
Det er lagt til rette for utsparinger i dekket for VVS/EL gjennomføringer. Kjerneborring i dekker vil forekomme og dekker skal dimensjoneres for dette. Større utsparinger, utføres med tradisjonelt utvekslingsjern i stål, med opplegg på tilstøtende elementer.
Dekker over heissjakt, anordnes med fester for løftekroker til heismontasje og nødvendig service. Utsparing i tak over trapperom/heissjakt for røykventilasjon.
Ved bruk av massivtreelementer (CLT) som etasjeskiller i bygg med lydkrav, må det gjøres tiltak på for å tilfredsstille angitte lydkrav, jfr. akustisk beskrivelse/premisser. For dekker i rom med spesielle lydkrav, skal dekke slisses og ikke være gjennomgående mot tilstøtende rom.
Det må påregnes at massivtredekker som ligger over systemhimlinger i rømningsveier skal kles med gipsplater eller brannimpregneres. RIBr konsulteres».
På spørsmål fra en tilbyder om kommunen ville åpne for flis på vegger i stedet for vinyl fordi vinyl var prisdrivende, svarte kommunen at den kunne akseptere flis. Men i tillegg måtte det oppgis pristillegg for vinyl, jf. protokoll av 23.4.2018 (revidert) punkt 23.
Consto har anført at de på grunnlag av kontraktsdokumentene kunne legge til grunn at bygget var tilrettelagt for bygging av prefabrikerte baderomskabiner, men det stemte ikke. Det var verken tilrettelagt for plassering, tilkobling eller innheising av baderomskabiner på vanlig måte.
Konkret har Consto vist til at det fremgår klart av kontraktsdokumentene at det skulle benyttes baderomskabiner. Videre mener Consto at det i tillegg fremgikk at bygget var tilrettelagt for det. Denne siste anførselen er forankret i en formulering inntatt i punkt 2 «Bygning» i funksjons-beskrivelsen. I punkt 2.5.5 «Utstyr og komplettering» under «Baderomskabiner» står det:
«Det er lagt opp til at alle beboerbad kan utføres som baderomskabiner».
Det er med henvisning til den siterte formuleringen at Consto mener at de også kunne forutsette at bygget var prosjektert slik at baderomskabiner kunne bygges med vanlig byggemetode.
Kommunen er uenig i Consto sin forståelse av kontrakten. Det vil si at kommunen ikke er enig i at en kunne lese ut av kontraktsdokumentene at bygget var tilrettelagt for baderomskabiner. Videre mener kommunen at utfordringene som Consto har vist til uansett ikke innebar at bygget ikke var tilrettelagt for bygging av baderomskabiner på vanlig måte.
Spørsmål om forståelsen av kontrakten er et tolkningsspørsmål, mens spørsmål om bygget var tilrettelagt vil bero på en vurdering av faktiske forhold. Spørsmålene henger imidlertid sammen ettersom Consto sitt standpunkt om at manglende tilrettelegging utgjorde et kontraktsbrudd i hvert fall henger sammen med at de mener at dette – tilrettelagt – stod i kontrakten.
Retten konstaterer at formuleringen «lagt opp til» rent språklig, i hvert fall i denne sammenheng, ikke har identisk meningsinnhold med ordet «tilrettelagt». Det ligger i utgangspunktet noe mer i det siste. Det som i denne sammenheng er naturlig å utlede direkte av ordlyden – også for en alminnelig entreprenør – er etter rettens syn at generelle karakteristika ved prosjektet – som byggets funksjon (sykehjem), antall like bad samt badenes plassering i forhold til hverandre – tilsa at det ville være hensiktsmessig å benytte baderomskabiner og at kommunen ønsket det.
En slik forståelse underbygges av at totalentreprenøren har ansvar for detaljprosjekteringen, jf. punkt 2 «Bygning» i funksjonsbeskrivelsen under «Generelt» og overskriften «prosjekterings-grunnlag». Retten kan altså ikke se at det er grunnlag for å tolke inn noe mer i ovennevnte formulering, dvs. at kommunen har garantert for at arbeidet kunne utføres på en bestemt måte.
Consto har en annen tolkning, men formuleringen er ikke så uklar at det kan gå utover kommunen.
Men for retten har det ikke hatt avgjørende betydning for utfallet hvilken forståelse en legger til grunn. I den forbindelse bemerker retten at hva som konkret ligger i «tilrettelagt» og «vanlig byggemetode», som Consto refererer til, ikke lar seg besvare på generelt grunnlag. Det innebærer at en må definere vurderingstemaet nærmere. Hovedpoenget til Consto er at utfordringene som de har vist til ved bygging av baderomskabiner medførte at det både ville vært dyrere, mer risikofylt og mindre praktisk å bygge baderomskabiner enn plassbygde bad, som Consto endte opp med å bygge. Dette i motsetning til det normale ettersom det i et slikt prosjekt vanligvis både vil være mer effektivt og billigere å bygge baderomskabiner. Consto hadde priset prosjektet nettopp ut fra en forutsetning om at baderomskabiner ville være mer effektivt og billigere. Særlig fordi det stod i kontraktsdokumentene at bygget var tilrettelagt for baderomskabiner.
I lys av dette mener retten at det relevante vurderingstemaet er om utfordringene som Consto mener var til hinder for ordinær byggemetode, medførte at Consto gikk glipp av alminnelige fordeler/gevinster – herunder knyttet til kostnader og tidsbruk – som en normalt har ved bruk av prefabrikerte baderomskabiner i et slikt prosjekt sammenlignet med bygging av plassbygde bad.
Det overordnede vurderingstemaet er derfor om det var mulig for en totalentreprenør med vanlig planlegging og normal detaljprosjektering å bygge baderomskabiner ved hjelp av konvensjonelle og kjente metoder – ikke nødvendigvis en bestemt metode – innenfor normale og forut-beregnelige rammer. Retten mener at dette var mulig for Consto.
Rettens vurdering er basert på den relativt omfattende bevisførselen som har vært om dette temaet. På grunn av vurderingstemaets art er det en viss fare for å gå over i etterrasjonalisering, det vil si at vurderingene skjer uten å ta tilstrekkelig hensyn til hvordan forholdene var i praksis i byggeperioden. Flere av vitneforklaringer hadde også klare elementer av sakkyndige vurderinger. Retten har vært oppmerksom på dette og har tatt utgangspunkt i opplysninger som forelå om prosjektet, og søkt å vurdere utfordringene som er påberopt ut fra en alminnelig totalentreprenør sitt ståsted i datid.
Overordnet mener retten at utfordringene som Consto har vist til ikke var av en slik karakter eller art at de verken enkeltvis eller samlet innebar at baderomskabiner ikke kunne bygges med kjente metoder innenfor ordinære rammer. Utfordringene kunne etter rettens syn vært løst av Consto i detaljprosjekteringen, slik kommunen har anført. Dette underbygges av at flere av forholdene var eller burde være kjent for Consto allerede ved kontraktsinngåelsen. Men også forhold som dukket opp senere kunne etter retten syn vært løst underveis innenfor ordinære rammer og metoder.
Dette er relevant fordi standpunktet om at disse utfordringene innebar at baderomskabiner ikke kunne bygges på vanlig måte innenfor ordinære rammer, ikke er forenelig med at utfordringene kunne løses i detaljprosjekteringen og underveis innen ordinærefor rammer med kjente metoder.
Rettens syn på dette er, som nevnt, ikke betinget av hvilken forståelse av kontrakten en legger til grunn. Med det mener retten at utfordringene som Consto konkret har vist til i hvert fall ikke innebar at bygget ikke var tilrettelagt – som Consto har referert til – for baderomskabiner.
Det er ikke praktisk mulig, og heller ikke nødvendig, å gi en uttømmende begrunnelse for rettens standpunkt. Men retten vil sammenfatningsvis underbygge sitt standpunkt slik.
Retten mener at å bygge etasje for etasje med innheising av kabiner suksessivt oven ifra, inntil monterte skillevegger, var mulig og at det ville vært den mest rasjonelle metoden. Dette selv om man måtte ventet noen dager til hvert dekke hadde oppnådd en relativ styrke før man monterte kabiner, tilpasset og etablerte sluk og nedføringer og gikk videre med vegger og neste etasjedekke med tilhørende understøttelser. Denne ventetiden er en del av en naturlig rekkefølge og syklus som må hensyntas på samme måte som ved andre tilsvarende byggeprosjekter.
Med en slik metode kunne sluk og nedføringer i sjakter i prinsippet blitt løst som ved plassbygde bad.
Dekker må ha tilstrekkelig styrke før disse belastes med tiltenkt vekt. Et hybriddekke vil ha en slik styrke etter at påstøp av betong har herdet og har oppnådd tilstrekkelig fasthet. Frem til dette tidspunkt må dekket understøttes for å tåle vekten av betongen, og videre for å tåle belastning fra vekt av et eventuelt neste dekke under støp og herding. En må kunne anta at en slik styrke for ett dekke oppnås etter 21-28 døgn, avhengig av temperatur og spenninger. Retten mener at dette er forhold som Consto burde ha forventet, eventuelt sørget for å få avklart gjennom beregninger via RIB-konsulent i tilbudsfasen. Særlig fordi man hadde lite erfaring med en slik konstruksjon i bransjen. Dette var noe Consto måtte ta hensyn til ved vurdering av rekkefølge og fremdrift.
Hvert dekke måtte ha understøtte gjennom herdetiden. Selve montasjen av kabiner og sluktilpassinger på vei opp ville likevel ikke ha hindret fremdriften i vesentlig grad. Kabinene var ca. 2,5 x 2,5 m. Understøtter skulle stå med 2 x 2 m avstand med 0,5 m differanse. Ettersom det ville vært relativt marginalt ville det konstruktivt ha vært mulig å tilpasse støtter rundt kabiner for å ivareta stivheten i dekkene under støp og herding. I tillegg var det brann-/lydvegger på 2-3 sider som avstivet.
Sammenligningen med dekke med hulldekker og påstøp er relevant i forhold til utførelse og rekkefølge, men ikke i forhold til styrke og behov for understøttelser. Et slikt hulldekke har i utgangspunktet større egenstyrke uten påstøp. Det begrenser behovet og varighet av understøttelser.
Et prosjekt med 6 fløyer og 3 etasjer innebærer at rekkefølgen av byggingen vil være suksessiv. I praksis blir det slik at det bygget som utføres sist er det bygget som vil være kritisk i forhold til en total sluttmilepel. Dette gjelder også i forhold til effekten av ventetid (herdetid) for montering av kabiner.
Den reelle fremdriftsmessige effekten av å montere baderomskabiner vil derfor knytte seg til ekstratiden knyttet til antall etasjer over kjeller i det siste bygget. Det vil si anslagsvis 1-2 uker pr. etasje knyttet til herding, kabinmontasje og sluk/nedføringer. Totalt vil dette kunne dreie seg om mellom 1-2 måneder av en total byggetid på ca. 3 år. Det må sies å være marginalt og innenfor det som Consto burde vurdert, hensyntatt og kunne tåle rent tidsmessig. Retten vil også påpeke at i de øverste etasjene, der 41 av 90 bad lå, var det ikke lagt opp til overliggende dekke av massiv tre. En slik løsning var Consto sitt valg for å ivareta brannkrav, men dette var ikke den eneste løsningen.
Når det gjelder vinyl viser retten til at var kjent for Consto og derfor noe de kunne ha priset inn.
Retten tilføyer også at den mener sideveis inntransport var praktisk mulig for Consto, men åpenbart mindre rasjonelt og mer kostbart. Men retten finner det tilstrekkelig å redegjøre for suksessiv innheising ovenfra, som retten mener var mulig, det beste og mest praktiske alternativet for Consto.
Consto sitt krav på grunnlag av endringsmelding 18 tas ikke til følge. Utmåling utgår derfor.
Endringsmelding 18 er datert 27.3.2019. Krav om tilleggsvederlag på grunnlag av endringsmelding 18 er begrunnet med at Consto mente at prosjektet ikke var tilrettelagt for baderomskabiner, slik de kunne forutsatte på grunnlag av kontraktsdokumentene. Konsekvensen var at Consto i stedet måtte bygges plassbygde bad. Kravet i saken er kr 11 840 200 inkl. mva.
Consto måtte bygge plassbygde bad fordi bygget ikke var tilrettelagt for å bygge baderomskabiner med vanlig byggemetode slik kommunen hadde opplyst uttrykkelig om i kontraktsdokumentene.
Det er flere forhold som hver for seg og samlet innebar at prosjektet ikke var tilrettelagt for prefabrikerte bad:
Bygging av plassbygde bad hadde konsekvenser for samtlige fag og medførte både økte kostnader og tidsbruk. Krav om tilleggsvederlag for endringsmelding 18 er på totalt kr 11 840 200 inkl. mva. Kravet er sannsynliggjort og gjelder følgende hovedposter:
Kravet kan ikke tas til følge ettersom det ikke er tale om en endring. I forprosjektet var det åpnet for, men ikke et ubetinget krav om, prefabrikerte baderomskabiner. Kontraktsdokumentene kan ikke leses slik at det var tilrettelagt særskilt for baderomskabiner, slik Consto har anført.
Det er tale om en totalentreprise og Consto har ansvar for planlegging, prosjektering og har vederlagsrisikoen. Det er ikke grunnlag for å legge til grunn at kommunen har påtatt seg dette.
Det er verken gitt uriktige opplysninger eller gjort feil i forprosjektet.
Kommunen mener at det både var mulig og heller ikke uvanlig krevende – slik som anført – å bruke baderomskabiner i prosjektet. På generelt grunnlag mener kommunen at utfordringene som Consto har påpekt gjelder forhold som dels var synlige for Consto i forkant og dels at det er tale om vanlige utfordringer som en totalentreprenør skal kunne løse. Kommunen mener altså at dette var fullt ut håndterbart. Konkret bemerkes:
Kommunen mener at Consto sine utfordringer hovedsakelig skyldes at de var for sent ute med planlegging og prosjektering.
Fremsatt vederlagskrav er for høyt:
Fra funksjonsbeskrivelsen punkt 2 «Bygning» hitsettes følgende fra punkt 2.3 «Generelt».
«Prosjekteringsrunnlag»:
«Det er her beskrevet generelle funksjons- og ytelseskrav samt generelle krav.
Totaltotalentreprenøren er selv ansvarlig for å innhente alle relevante og nødvendige tilleggsopplysninger for å kunne gi tilbud på en komplett leveranse. Funksjons- og ytelseskravene (lyd-, brannkrav m.v.) er overordnede krav og skal tilfredsstilles, selv om det stilles spesifikke krav til konstruksjonene / bygningselementene.
Totaltotalentreprenør er ansvarlig for all nødvendig prosjektering og medta komplette løsninger som tilfredsstiller de krav som er gitt av tegninger og forøvrig dokumenter som er en del av denne kontrakten. Totalentreprenøren har med dette det fulle ansvaret for all nødvendig detaljprosjektering av bygget med tilhørende produksjonstegninger og annen nødvendig dokumentasjon. Det skal utarbeides entydige konstruksjons- og produksjonstegninger for alle bærende konstruksjoner. Tegningene skal inneholde de opplysninger som kreves i de respektive Norske Standarder og Eurokoder.
Alle endringer/forslag som fører til konsekvenser for ARKs plantegninger skal godkjennes av byggherren.
Tilbyder er ansvarlig for utarbeidelse av endelig energiberegning, basert på tilbudte løsninger».
Fra funksjonsbeskrivelsen punkt 2 «Bygning» hitsettes følgende fra punkt 2.5 «Innervegger».
Punkt 2.5.5 «Baderomskabiner»:
«Det er lagt opp til at alle beboerbad kan utføres som baderomskabiner. Det skal i alt leveres 90 stk. baderomskabiner, disse er vist på plantegninger. Løsning baserer seg på «konseptbad» fra Bano, se desigveileder kapittel 61 punkt 612 Prefabrikerte baderom. Innredning i baderomskabiner er vist og listet opp på Skjemategning AE 00 102. Våtromsvinyl som overflate på vegger og gulv. ARK/byggherre konsulteres om valg av type gulv- /veggvinyl og himling ihht. leverandørs sortiment. I behandlende enhet (fløy B, C og D) i 3. etg må det legges til rette for at takskinne (felles inn i himling) kan gå mellom beboerrom og bad.
Det forutsettes at baderomskabin leveres som komplette vanntette enheter og med sklisikker løsning for gulvbelegning. Referanseleverandør for sanitærutstyr og innredning er Bano».
Fra funksjonsbeskrivelsen punkt 2 «Bygning» hitsettes følgende fra punkt 2.6 ««Dekker».
Punkt 2.6.1 «Frittbærende dekker»:
«Totaltotalentreprenøren står fritt til å velge dekkekonstruksjon i tre som oppfyller alle gitte funksjonskrav til belastning, lyd, estetikk, brann og sikkerhet m.m. og skal tilfredsstilles innenfor konstruksjonene slik de er vist.
For etasjeskiller er det lagt til grunn et byggesystemet i min. 220mm massivtre i samvirke med min. 100mm betong som hovedkomponent. Dekker dimensjoneres for ulike spenn- og belastningsforhold. Elementene dimensjoneres og etter funksjon, spenn/egenfrekvens. For lette etasjeskillere der personer beveger seg, er det kravet om å unngå sjenerende vibrasjoner og rystelser som definerer maksimal spennvidde, ikke konstruksjonens styrke mot brudd. Som de konstruktive elementene, dimensjoneres disse for å oppnå dekkeelementenes spennretning innen de ønskede planmodulene. Dekker skal virke som stive skiver. Dekker skal dimensjoneres for angitte laster, samt dimensjoneres for vekten av baderoms kabiner og innfesting av skinnesystem i tak i beboer rom. Noen partier av tak i rom skal ha eksponert underside av massiv-tre, kfr. arkitektens tegninger.
Balkonger og terrasser er også utført i massivtre.
Dekke over underetasje, er lagt til grunn med etasjeskillere utført med prefabrikkerte hulldekkelementer HD265 med trinnlydsplate og påstøp. Dekke over p-kjeller for sansehagen, HD400 med isolasjon og påstøp. Oppbygging over dette, kfr. LARK beskrivelse.
Det er lagt til rette for utsparinger i dekket for VVS/EL gjennomføringer. Kjerneborring i dekker vil forekomme og dekker skal dimensjoneres for dette. Større utsparinger, utføres med tradisjonelt utvekslingsjern i stål, med opplegg på tilstøtende elementer.
Dekker over heissjakt, anordnes med fester for løftekroker til heismontasje og nødvendig service. Utsparing i tak over trapperom/heissjakt for røykventilasjon.
Ved bruk av massivtreelementer (CLT) som etasjeskiller i bygg med lydkrav, må det gjøres tiltak på for å tilfredsstille angitte lydkrav, jfr. akustisk beskrivelse/premisser. For dekker i rom med spesielle lydkrav, skal dekke slisses og ikke være gjennomgående mot tilstøtende rom.
Det må påregnes at massivtredekker som ligger over systemhimlinger i rømningsveier skal kles med gipsplater eller brannimpregneres. RIBr konsulteres».
På spørsmål fra en tilbyder om kommunen ville åpne for flis på vegger i stedet for vinyl fordi vinyl var prisdrivende, svarte kommunen at den kunne akseptere flis. Men i tillegg måtte det oppgis pristillegg for vinyl, jf. protokoll av 23.4.2018 (revidert) punkt 23.
Consto har anført at de på grunnlag av kontraktsdokumentene kunne legge til grunn at bygget var tilrettelagt for bygging av prefabrikerte baderomskabiner, men det stemte ikke. Det var verken tilrettelagt for plassering, tilkobling eller innheising av baderomskabiner på vanlig måte.
Konkret har Consto vist til at det fremgår klart av kontraktsdokumentene at det skulle benyttes baderomskabiner. Videre mener Consto at det i tillegg fremgikk at bygget var tilrettelagt for det. Denne siste anførselen er forankret i en formulering inntatt i punkt 2 «Bygning» i funksjons-beskrivelsen. I punkt 2.5.5 «Utstyr og komplettering» under «Baderomskabiner» står det:
«Det er lagt opp til at alle beboerbad kan utføres som baderomskabiner».
Det er med henvisning til den siterte formuleringen at Consto mener at de også kunne forutsette at bygget var prosjektert slik at baderomskabiner kunne bygges med vanlig byggemetode.
Kommunen er uenig i Consto sin forståelse av kontrakten. Det vil si at kommunen ikke er enig i at en kunne lese ut av kontraktsdokumentene at bygget var tilrettelagt for baderomskabiner. Videre mener kommunen at utfordringene som Consto har vist til uansett ikke innebar at bygget ikke var tilrettelagt for bygging av baderomskabiner på vanlig måte.
Spørsmål om forståelsen av kontrakten er et tolkningsspørsmål, mens spørsmål om bygget var tilrettelagt vil bero på en vurdering av faktiske forhold. Spørsmålene henger imidlertid sammen ettersom Consto sitt standpunkt om at manglende tilrettelegging utgjorde et kontraktsbrudd i hvert fall henger sammen med at de mener at dette – tilrettelagt – stod i kontrakten.
Retten konstaterer at formuleringen «lagt opp til» rent språklig, i hvert fall i denne sammenheng, ikke har identisk meningsinnhold med ordet «tilrettelagt». Det ligger i utgangspunktet noe mer i det siste. Det som i denne sammenheng er naturlig å utlede direkte av ordlyden – også for en alminnelig entreprenør – er etter rettens syn at generelle karakteristika ved prosjektet – som byggets funksjon (sykehjem), antall like bad samt badenes plassering i forhold til hverandre – tilsa at det ville være hensiktsmessig å benytte baderomskabiner og at kommunen ønsket det.
En slik forståelse underbygges av at totalentreprenøren har ansvar for detaljprosjekteringen, jf. punkt 2 «Bygning» i funksjonsbeskrivelsen under «Generelt» og overskriften «prosjekterings-grunnlag». Retten kan altså ikke se at det er grunnlag for å tolke inn noe mer i ovennevnte formulering, dvs. at kommunen har garantert for at arbeidet kunne utføres på en bestemt måte.
Consto har en annen tolkning, men formuleringen er ikke så uklar at det kan gå utover kommunen.
Men for retten har det ikke hatt avgjørende betydning for utfallet hvilken forståelse en legger til grunn. I den forbindelse bemerker retten at hva som konkret ligger i «tilrettelagt» og «vanlig byggemetode», som Consto refererer til, ikke lar seg besvare på generelt grunnlag. Det innebærer at en må definere vurderingstemaet nærmere. Hovedpoenget til Consto er at utfordringene som de har vist til ved bygging av baderomskabiner medførte at det både ville vært dyrere, mer risikofylt og mindre praktisk å bygge baderomskabiner enn plassbygde bad, som Consto endte opp med å bygge. Dette i motsetning til det normale ettersom det i et slikt prosjekt vanligvis både vil være mer effektivt og billigere å bygge baderomskabiner. Consto hadde priset prosjektet nettopp ut fra en forutsetning om at baderomskabiner ville være mer effektivt og billigere. Særlig fordi det stod i kontraktsdokumentene at bygget var tilrettelagt for baderomskabiner.
I lys av dette mener retten at det relevante vurderingstemaet er om utfordringene som Consto mener var til hinder for ordinær byggemetode, medførte at Consto gikk glipp av alminnelige fordeler/gevinster – herunder knyttet til kostnader og tidsbruk – som en normalt har ved bruk av prefabrikerte baderomskabiner i et slikt prosjekt sammenlignet med bygging av plassbygde bad.
Det overordnede vurderingstemaet er derfor om det var mulig for en totalentreprenør med vanlig planlegging og normal detaljprosjektering å bygge baderomskabiner ved hjelp av konvensjonelle og kjente metoder – ikke nødvendigvis en bestemt metode – innenfor normale og forut-beregnelige rammer. Retten mener at dette var mulig for Consto.
Rettens vurdering er basert på den relativt omfattende bevisførselen som har vært om dette temaet. På grunn av vurderingstemaets art er det en viss fare for å gå over i etterrasjonalisering, det vil si at vurderingene skjer uten å ta tilstrekkelig hensyn til hvordan forholdene var i praksis i byggeperioden. Flere av vitneforklaringer hadde også klare elementer av sakkyndige vurderinger. Retten har vært oppmerksom på dette og har tatt utgangspunkt i opplysninger som forelå om prosjektet, og søkt å vurdere utfordringene som er påberopt ut fra en alminnelig totalentreprenør sitt ståsted i datid.
Overordnet mener retten at utfordringene som Consto har vist til ikke var av en slik karakter eller art at de verken enkeltvis eller samlet innebar at baderomskabiner ikke kunne bygges med kjente metoder innenfor ordinære rammer. Utfordringene kunne etter rettens syn vært løst av Consto i detaljprosjekteringen, slik kommunen har anført. Dette underbygges av at flere av forholdene var eller burde være kjent for Consto allerede ved kontraktsinngåelsen. Men også forhold som dukket opp senere kunne etter retten syn vært løst underveis innenfor ordinære rammer og metoder.
Dette er relevant fordi standpunktet om at disse utfordringene innebar at baderomskabiner ikke kunne bygges på vanlig måte innenfor ordinære rammer, ikke er forenelig med at utfordringene kunne løses i detaljprosjekteringen og underveis innen ordinærefor rammer med kjente metoder.
Rettens syn på dette er, som nevnt, ikke betinget av hvilken forståelse av kontrakten en legger til grunn. Med det mener retten at utfordringene som Consto konkret har vist til i hvert fall ikke innebar at bygget ikke var tilrettelagt – som Consto har referert til – for baderomskabiner.
Det er ikke praktisk mulig, og heller ikke nødvendig, å gi en uttømmende begrunnelse for rettens standpunkt. Men retten vil sammenfatningsvis underbygge sitt standpunkt slik.
Retten mener at å bygge etasje for etasje med innheising av kabiner suksessivt oven ifra, inntil monterte skillevegger, var mulig og at det ville vært den mest rasjonelle metoden. Dette selv om man måtte ventet noen dager til hvert dekke hadde oppnådd en relativ styrke før man monterte kabiner, tilpasset og etablerte sluk og nedføringer og gikk videre med vegger og neste etasjedekke med tilhørende understøttelser. Denne ventetiden er en del av en naturlig rekkefølge og syklus som må hensyntas på samme måte som ved andre tilsvarende byggeprosjekter.
Med en slik metode kunne sluk og nedføringer i sjakter i prinsippet blitt løst som ved plassbygde bad.
Dekker må ha tilstrekkelig styrke før disse belastes med tiltenkt vekt. Et hybriddekke vil ha en slik styrke etter at påstøp av betong har herdet og har oppnådd tilstrekkelig fasthet. Frem til dette tidspunkt må dekket understøttes for å tåle vekten av betongen, og videre for å tåle belastning fra vekt av et eventuelt neste dekke under støp og herding. En må kunne anta at en slik styrke for ett dekke oppnås etter 21-28 døgn, avhengig av temperatur og spenninger. Retten mener at dette er forhold som Consto burde ha forventet, eventuelt sørget for å få avklart gjennom beregninger via RIB-konsulent i tilbudsfasen. Særlig fordi man hadde lite erfaring med en slik konstruksjon i bransjen. Dette var noe Consto måtte ta hensyn til ved vurdering av rekkefølge og fremdrift.
Hvert dekke måtte ha understøtte gjennom herdetiden. Selve montasjen av kabiner og sluktilpassinger på vei opp ville likevel ikke ha hindret fremdriften i vesentlig grad. Kabinene var ca. 2,5 x 2,5 m. Understøtter skulle stå med 2 x 2 m avstand med 0,5 m differanse. Ettersom det ville vært relativt marginalt ville det konstruktivt ha vært mulig å tilpasse støtter rundt kabiner for å ivareta stivheten i dekkene under støp og herding. I tillegg var det brann-/lydvegger på 2-3 sider som avstivet.
Sammenligningen med dekke med hulldekker og påstøp er relevant i forhold til utførelse og rekkefølge, men ikke i forhold til styrke og behov for understøttelser. Et slikt hulldekke har i utgangspunktet større egenstyrke uten påstøp. Det begrenser behovet og varighet av understøttelser.
Et prosjekt med 6 fløyer og 3 etasjer innebærer at rekkefølgen av byggingen vil være suksessiv. I praksis blir det slik at det bygget som utføres sist er det bygget som vil være kritisk i forhold til en total sluttmilepel. Dette gjelder også i forhold til effekten av ventetid (herdetid) for montering av kabiner.
Den reelle fremdriftsmessige effekten av å montere baderomskabiner vil derfor knytte seg til ekstratiden knyttet til antall etasjer over kjeller i det siste bygget. Det vil si anslagsvis 1-2 uker pr. etasje knyttet til herding, kabinmontasje og sluk/nedføringer. Totalt vil dette kunne dreie seg om mellom 1-2 måneder av en total byggetid på ca. 3 år. Det må sies å være marginalt og innenfor det som Consto burde vurdert, hensyntatt og kunne tåle rent tidsmessig. Retten vil også påpeke at i de øverste etasjene, der 41 av 90 bad lå, var det ikke lagt opp til overliggende dekke av massiv tre. En slik løsning var Consto sitt valg for å ivareta brannkrav, men dette var ikke den eneste løsningen.
Når det gjelder vinyl viser retten til at var kjent for Consto og derfor noe de kunne ha priset inn.
Retten tilføyer også at den mener sideveis inntransport var praktisk mulig for Consto, men åpenbart mindre rasjonelt og mer kostbart. Men retten finner det tilstrekkelig å redegjøre for suksessiv innheising ovenfra, som retten mener var mulig, det beste og mest praktiske alternativet for Consto.
Consto sitt krav på grunnlag av endringsmelding 18 tas ikke til følge. Utmåling utgår derfor.
Endringsmelding 46 er datert 28.08.2019 og gjelder ekstrakostnader for rigg og drift i forlenget byggetid. Kravet i saken er pålydende kr 11 561 419 inkl. mva.
Consto har anført at de har krav på å få dekket alle merkostnader på gå grunn av forhold som kommunen hefter for ettersom kontrakten ikke har egen formel for beregning av rigg- og driftskostnader i forlenget byggetid. Byggetid ble 5 måneder lenger på grunn av forsinkelser som følge av EM 11, EM 18 og EM 20. I denne perioden påløp det ekstra kostnader til rigg og drift.
Kommunen bestrider kravet. Prinsipalt fordi det ikke er grunnlag for EM 11, EM 18 og EM 20, som kravet er avledet av. Subsidiært fordi Consto uansett ikke har krav på fristforlengelse på grunn av EM 11, EM 18 og EM 20. Kravet er uansett ikke dokumentert.
Retten tar ikke kravet til følge ettersom Consto ikke fikk medhold i endringsmelding 11, 18 og 20.
Endringsmelding 58 er datert 12.12.2019 og gjelder ekstrakostnader som følge av at deler av råbyggperioden ble forskjøvet inn i vinteren. Kravet i saken er pålydende kr 625 000 inkl. mva.
Consto anfører at forsinkelse med grunnarbeidene medførte at deler av råbyggperioden ble skjøvet inn i vinteren 2019/2020. Denne forsinkelsen er kommunen sin risiko, og Consto derfor har krav på tillegg for ekstrakostnadene som det innebar å utføre arbeide vinterstid. Det er på det rene at arbeid vinterstid innebærer økte utgifter og at arbeid tar lenger tid om vinteren.
Kommunen bestrider kravet. Prinsipalt fordi det ikke er grunnlag for EM 11, som kravet er avledet av. Subsidiært fordi Consto uansett ikke har krav på fristforlengelse på grunn av EM 11. Kravet er uansett ikke dokumentert.
Retten tar ikke kravet til følge ettersom Consto ikke fikk medhold i endringsmelding 11.
Begge parter har for retten fremsatt krav om dekning av saksomkostninger.
Søndre Land kommune har fått medhold fullt ut og har derfor i utgangspunktet krav på full erstatning for sine saksomkostninger, jf. tvisteloven § 20-2 (1).
Retten har vurdert om det er forhold som tilsier at det skal gjøres unntak fra hovedregelen – herunder betydningen av at kommunen ikke har medvirket til rettsmekling, slik Consto har vist til -, men finner ikke at det er grunnlag for helt eller delvis frita Consto for ansvaret.
Kommunen sitt krav på saksomkostninger er på til sammen kr 4 747 307,–. Kravet fordeler seg på følgende poster:
Consto har anført at posten som gjelder Norconsult AS går utover det som er rimelig og nødvendig. Kommune har tatt til motmæle om anfører at disse kostandene var nødvendige.
Kommunen har opplyst at utgiftene til Norconsult AS gjelder bistand fra flere personer fra stevning ble inngitt i mellom annet geotekniske spørsmål, tekniske- og driftsmessige forhold, beregninger av krav samt utgifter knyttet til hovedforhandling. Personer hos Norconsult har brukt 729, 50 timer til bistand i anledning saken.
Retten bemerker at den legger til grunn at kommunen var avhengig av bistand fra Norconsult i anledning saken hensett til rollen som Norconsult hadde på prosjektet. Flere av kravene reiste spørsmål av teknisk karakter. Samlet timeforbruk hos Norconsult er 729,5 timer fordelt på 5 personer. Retten betviler ikke tidsbruken, men mener likevel at den samlet sett er høyere enn det som fremstår som rimelig og nødvendig. Her har retten også sett hen til at flere av forklaringene hadde klare innslag av sakkyndige vurderinger, selv om retten anerkjenner at det i en slik sak er vanskelig å trekke grensen mellom en ordinær vitneforklaring og en sakkyndig vurdering.
Retten har kommet til at kravet som gjelder Norconsult ikke kan tas til følge fullt ut og foretar en skjønnsmessig reduksjon med kr 300 000,–.
Consto har ikke hatt innvendinger til øvrige poster. Hensett til tvistetemas art og kompleksitet, tvistesum og sakens omfang finner retten at kommunen sitt krav for øvrig tas til følge.
Retten tilkjenner kommunen saksomkostninger mer kr 4 447 307,–.
Dommen er enstemmig.
_____________
DOMSSLUTNING