A frifinnes for tre poster; to grove bedrageri (post II i og II n) og en kroppskrenkelse (post V). A dømmes for 17 fullbyrdede grove bedrageri, et forsøk på grovt bedrageri og to tilfeller av ruskjøring. A dømmes videre til sperrefrist for erverv av førerett og inndragning. Han pålegges også å betale sivilrettslige erstatningskrav.
Det sentrale spørsmålet for tingretten er om A er gjerningspersonen angitt i tiltalebeslutningen post I.
Tingretten finner følgende saksforhold bevist:
Den 4. februar 2022 ca. kl. 18.30 gikk kameratene N1 og N2 på gangveien ved Sirkus Shopping og NAV Falkenborg i Trondheim. Da de gikk i undergangen tok en for dem fremmed person, tak i N1 bakfra. Personen tok den ene armen sin rundt overkroppen til N1 og holdt N1 inntil seg. I den andre hånden holdt han en kniv som han førte opp mot overkroppen og ca. 20 cm fra halsen til N1. Knivbladet var rettet mot halsen til N1. Mannen holdt ikke særlig hardt rundt N1, men likevel så hardt at N1 ikke kom seg løs. Mannen uttalte til N1 at han skulle legge fra seg bæreposene som han holdt i hendene. Han uttalte videre til både N1 og N2, at de skulle legge fra seg mobiltelefonene sine – hvis ikke skulle han «ta strupen» eller liknende. N1 la da fra seg posene med skoeskene som han bar. Deretter fant N1 og N2 fram mobiltelefonene for å legge telefonene fra seg. Mannen uttalte deretter at han tullet, og han forsvant fra stedet uten å ta med seg noen av eiendelene til N1 og N2. Hendelsen varte i kort tid.
Det er ubestridt at A var i nærheten av gjerningsstedet rundt gjerningstidspunktet. Han er filmet på overvåkningsvideo på Power Lade kort tid før gjerningstidspunktet (tidsstemplingen på videoen er kl. 18.09). A var da iført svart bukse, svart overdel og svart cap, og han holdt en pose med logoen til butikken Power i hånden. A har i retten bekreftet at det er han som er filmet, og at han var i nærheten av gjerningsstedet rundt gjerningstidspunktet. Han har derved i retten endret sin forklaring som han ga til politiet i avhør, om at han var hjemme på dette tidspunktet.
Tingretten finner det hevet over enhver rimelig og fornuftig tvil at denne gjerningspersonen var A.I den helhetlige bevisvurderingen har tingretten lagt særlig stor vekt på N1 og N2s beskrivelse av gjerningspersonens til politiet rett etter hendelsen, at beskrivelsen passer med A slik så ut på overvåkningsvideoen fra Power Lade, og at N1 og N2 gjenkjente A i retten.
N2 og N1 fortalte til politiet umiddelbart etter hendelsen at gjerningspersonen var mørkkledd, hadde sort cap/hodeplagg og bar en pose med logoen til butikken Power. N2, som stod ca. en og en halv meter unna kameraten og gjerningspersonen under hendelsen, så ansiktet til gjerningspersonen godt. N2 bekreftet i retten at han kjente igjen ansiktet til A i retten. N2 forklarte at det var lettere å kjenne igjen ansiktet ved fysisk møte i retten enn da han fikk se overvåkningsbildet fra Power som var kornete. N2 mente at den dårlige bildekvaliteten var årsaken til at han til politiet sa at han kun var 80 % sikker på at det var gjerningspersonen han så på overvåkningsbildet fra Power, som politiet viste han etter at han hadde avgitt politiforklaring. N2 så ansiktet til gjerningspersonen godt, hans forklaring om gjenkjennelse tillegges derfor større vekt enn N1s forklaring om gjenkjennelse, som retten oppfatter som noe mer usikker, idet N1 hadde gjerningspersonen ansikt bak seg under størsteparten av hendelsesforløpet.
Når det gjelder gjenkjennelsen fra N2, har tingretten merket seg at N2 beskrev at gjerningspersonen brukte en tapetkniv til å true med. Ifølge vitneforklaringen fra politibetjent N24, bekreftet Jula at det manglet en tapetkniv fra et knivsett som en kunde levere tilbake 4. februar 2022, fordi bankkortet til vedkommende ble avvist ved forsøket på betaling. Kortinformasjonen på As bankkort viser at transaksjon på Jula ble avvist kl. 17.48 den 4. februar 2022. Bilde av tilsvarende tapetkniv som manglet fra Jula er dokumentert for retten. Tilsynelatende lik tapetkniv (grå og sort) ble funnet hjemme hos A, på bordet sammen med As bankkort og nøkler, han ble pågrepet av politiet senere samme kveld.
Retten har ikke funnet det nødvendig å konstatere hvilken kniv som ble brukt under hendelsen, men nøyer seg med å konstatere at A har hatt tilgang på en tapetkniv som er forenelig med beskrivelsen gitt at N2. Retten har samtidig merket seg at N2 ikke har beskrevet noen farge. Retten har videre merket seg at N1 trodde at kniven var rød, og at han i avhør antydet rød eller grønn. N1 var usikker på utformingen av kniven, hvilket han også uttrykte i avhør rett etter hendelsen, der han antydet at han trodde knivbladet var litt tykkere enn på en tapetkniv. Retten finner ikke grunn til å legge avgjørende vekt på de usikre observasjonene knyttet til kniven.
Forsvarer har i prosedyren pekt på at N1 og N2 ikke har beskrevet ansiktshår, og at bildene av A fra Power viser at A har «tredagers-skjegg» – uten å ha konfrontert de fornærmede med dette under eksamineringen. Retten finner ikke noen motsetning mellom de fornærmedes beskrivelse av gjerningspersonen og bildet av A fra Power. Retten er forlagt bilder av A fra Power og Jula 4. februar 2022 og fra arresten 5. februar 2022. Retten kan ikke se at det er noe påfallende ved As kroppshår som en burde forvente at de fornærmede fortalte om.
I den helhetlige bevisvurderingen har tingretten sett hen til at A har endret sin politiforklaring uten at retten kan se noen annen rimelig forklaring på endringen enn at han vil unndra seg straff. I politiavhøret på formiddagen 5. februar 2022 redegjorde A detaljert for sine bevegelser, og om at han var hjemme på gjerningstidspunktet. I retten – og altså etter at A er blitt kjent med sakens bevis og dokumenter – erkjente A at han var i området rundt gjerningstidspunktet. A kunne i retten ikke redegjøre særlig for sine bevegelser, blant annet på grunn av tiden som var gått. Samtidig kunne han ikke gi noen forklaring på hvorfor politiforklaringen dagen etter hendelsen var feil.
Tingretten er ut i fra den samlede vurderingen overbevist om at A er gjerningspersonen. Trusselen omfatter både handlingen med bruk av kniv rettet mot halsen til N1 og utsagnet om å kutte strupen. Handlingen og ordene var egnet til å framkalle alvorlig frykt for både N1 og N2. Trusselen rettet seg både mot N1 og N2, idet han ba begge om å legge fra seg eiendeler.
As handlinger dekker gjerningsbeskrivelsen i straffeloven § 263 om trusler.
A visste hva han gjorde og handlet derfor forsettlig, jf. straffeloven § 22 første ledd bokstav b. Selv om A etter hendelsen sa at han tullet, var det ingen omstendigheter under selve knivbruken og utsagnet om å kutte strupen, som tydet på at A ikke mente alvor. A var derfor i det minste klar over at trusselen framstod alvorlig ment for N1 og N2. Det skal ses bort fra eventuell uvitenhet for A på grunn av selvforskyldt rus, jf. straffeloven § 25 tredje ledd.
Spørsmålet for tingretten blir deretter om trusselen skal anses som grov, jf. straffeloven § 264.
I straffeloven § 264 andre setning fremgår at ved avgjørelsen av om trusselen er grov, skal det blant annet særlig legges vekt på om trusselen er «rettet mot en forsvarsløs person» og om den er «fremsatt uprovosert». Ved knivtrusler må det ved vurderingen særlig legges vekt på måte kniven ble brukt på og om hendelsen tilsier stort fare- og skadepotensiale, jf. LH-2021-166253. Ved vurderingen må det også ses hen til etterfølgende forhold, jf. Ot.prp.nr.22 (2008–2009) punkt 16.5 til § 264 Grove trusler.
As trussel er kvalifisert i den forstand at han både fremsatte verbale trusler – «kutte strupen» – i tillegg til at han holdt kniven ca. 20 cm fra halsen til N1. Knivbruken er svært alvorlig, men medfører ikke i seg selv at overtredelsen anses som grov etter straffeloven § 264, jf. blant annet LH-2021-166253. As handlinger var videre uprovosert og var overraskende for de fornærmede. A forsto at hendelsen var svært skremmende for guttene, særlig for N1 som A holdt fast samtidig som A holdt kniven mot han. Selv om retten ikke anser de to fornærmede som forsvarsløse, legger retten vekt på guttenes alder – henholdsvis 15 og 16 år – på handlingstidspunktet.Ved vurderingen av om handlingen er grov legger tingretten også vekt på at A sa at han tullet etter kort tid.
På denne bakgrunn finner tingretten at overtredelsen ligger i det øvre sjiktet av straffeloven § 263, men at forholdet faller utenfor anvendelsesområdet for straffeloven § 264.
A dømmes for tiltalebeslutningen post I – men etter den mildere paragrafen; straffeloven § 263.
Tingretten har funnet følgende saksforhold bevist:
Torsdag 23. april 2022, i Bergen, lurte A N3 til å overføre en Ducati motorsykkel med registreringsnummer [kjennemerke1] til A. A gjorde dette ved å inngå kjøpsavtale med N3 til tross for at A ikke hadde til hensikt å betale for motorsykkelen. N3 har senere fått motorsykkelen tilbake. Motorsykkelen var da skadet og As villedning medført derfor tap for N3 – og uansett fare for tap.
Tingretten har lagt avgjørende vekt på As forklaring og uforbeholdne tilståelse. Forklaringen støttes av det øvrige bevisbildet, herunder redegjørelsen for erstatningskravet fra N3.
Gjerningsbeskrivelsen i straffeloven § 271 a er oppfylt. A visste hva han gjorde og handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II a.
Tingretten har funnet følgende saksforhold bevist:
Tirsdag 14. desember 2021 i Trondheim utgav A seg for å være N4 og administrerende direktør i [virksomhet1] AS. A signerte med N4s navn, angivelig på vegne av [virksomhet1] AS, en kredittkontrakt med Jernia AS. Deretter brukte han kreditten til å handle varer for til sammen 92 231,50 kroner. Jernia AS ble dermed påført tap.Tingretten har lagt avgjørende vekt på As uforbeholdne tilståelse. Forklaringen støttes av det øvrige bevisbildet, herunder kredittkontrakten og ordren på varer.
Gjerningsbeskrivelsen i straffeloven § 271 a er oppfylt. A visste hva han gjorde og handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II b.
Søndag 20. februar 2022 inngikk A avtale med N5 om å kjøpe en Apple Macbook til 9 000 kroner via finn.no. A fikk datamaskinen, men han sendte ikke kjøpesummen til N5 i forbindelse med overleveringen av datamaskinen slik de avtalte. N5 fikk imidlertid kjøpesummen senere i deloverføringer; 5 000 kroner 8. mars 2022, 2 000 kroner 21. mars 2022 og 1 000 kroner i to omganger i mai/juni 2022. Ved avtaleinngåelse hadde A ikke nok penger til å betale for datamaskinene. Dette fortalte han ikke til N5.
Dette saksforholdet er bekreftet at A, meldinger mellom A og N5 og kontoopplysninger.
Det sentrale spørsmålet for tingretten er om A ved selve avtaleinngåelsen hadde tenkt å unnlate å betale, eller om han kun hadde tenkt å betale for sent slik A selv har forklart.
Straff for bedrageri etter straffeloven § 371 bokstav a forutsetter at gjerningspersonen på handlingstidspunktet – når han «forleder noen» – vurderer det som sikkert eller mest sannsynlig at noen blir påført tap eller fare for tap.
Tingretten finner det hevet over enhver rimelig og fornuftig tvil at A ikke hadde tenkt å betale for datamaskinen da han inngikk avtalen med N5 og da N5 sendte maskinen til As adresse.
Avgjørende for tingrettens bevisvurdering er omstendighetene og opplysningene fra A ved selve avtaleinngåelsen som fremgår av meldingskorrespondansen mellom A og N5. A oppga falskt navn til N5, men likevel riktig adresse slik at forsendelsen av datamaskinen vil sendes til As adresse. Videre opplyste A uriktig at han ikke hadde Vipps. A spurte videre om N5 hadde fått pengene og sendte en betalingsordre i nettbanken som kunne oppfattes som betalingsbekreftelse. Samlet sett gjør dette tingretten overbevist om at A ved avtaleinngåelsen ikke hadde tenkt å betale.
At A senere har betalt medfører ikke at forholdet ikke er straffritt.
A visste at han forledet N5 til å gjøre en handling som utsatte N5 for fare for tap, jf. straffeloven § 371 bokstav a sammenholdt med straffeloven § 22 første ledd bokstav b. A handlet forsettlig ved avtaleinngåelsen, også med hensyn til å skaffe seg eller andre en uberettiget vinning.
A dømmes etter tiltalebeslutningen post II c.
Tingretten har funnet følgende saksforhold bevist:
Tirsdag 29. mars 2022 i Trondheim inngikk A avtale med N6 via finn.no om å selge en drone til 4 000 kroner. A hadde ingen drone og hadde heller ingen planer om å skaffe en drone for å oppfylle avtalen med N6. N6 forhåndsbetalte 2 000 kroner til A via Vipps. Handlingen medførte et tap på 2 000 kroner for N6.
Tingretten har lagt avgjørende vekt på As uforbeholdne tilståelse som støttes av anmeldelsen fra N6.
Gjerningsbeskrivelsen i straffeloven § 271 a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II d.
Tingretten finner følgende saksforhold bevist:
Søndag 27. mars 2022 inngikk A avtale med N7 via finn.no om å selge en Apple Macbook til 5 800 kroner uten at A hadde tenkt å sende varen. N7 forhåndsbetalte 5 800 kroner på Vipps. A sendte ikke datamaskinen. Handlingen medførte et tap for N7 på 5 800 kroner.
Avgjørende for bevisvurderingen er As uforbeholdne tilståelse, meldingene mellom A og N7 og betalingsbekreftelsen fra N7.
Gjerningsbeskrivelsen i straffeloven § 271 a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II e.
Tingretten finner følgende saksforhold bevist:
Lørdag 2. april 2022 i Trondheim inngikk A avtale med N8 via finn.no om å selge en robotgressklipper for 6 259 kroner. A hadde ingen robotgressklipper og hadde heller ingen planer om skaffe en for å oppfylle avtalen med N8. N8 forhåndsbetalte 6 259 kroner til A via Vipps. Handlingen medførte et tap for N8 på 6 259 kroner.
Avgjørende for bevisvurderingen er As uforbeholdne tilståelsen. Tilståelsen støttes av forenklet anmeldelse fra N8.
Gjerningsbeskrivelsen i straffeloven § 271 a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II f.
Tingretten finner følgende saksforhold bevist:
I tidsrommet 12. – 13. april 2022 inngikk A avtale med N9 om å kjøpe N9 sin Alfa Romeo personbil med registreringsnummer [kjennemerke2] for 102 500 kroner. N9 overleverte bilen til A, fordi A fortalte at han hadde betalt kjøpesummen og viste fram en angivelig kvittering på pengeoverføring. Dette til tross for at A ikke hadde penger og heller ikke hadde planer om å betale for bilen. N9 har ikke fått bilen tilbake. Handlingen har medført et tap for N9 på 102 500 kroner.
Avgjørende for bevisvurderingen er As uforbeholdne tilståelsen. Tilståelsen støttes av e-poster fra N9.
Gjerningsbeskrivelsen i straffeloven § 271 a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II g.
Tingretten finner følgende saksforhold bevist:Tirsdag 26. april 2022 i Voss lurte A N10 til å overføre eierskapet til en Opel Combo personbil med registreringsnummer [kjennemerke3] til A ved å bekrefte at han kjøpe bilen for 13 500 kroner. A betalte ikke for bilen og hadde heller ikke tenkt å betale.
N10 har senere fått bilen tilbake etter at han selv hentet den i Trondheim. N10 har hatt kostnader, blant annet til å hente bilen. Handlingen har medført tap for N10.
Avgjørende for bevisvurderingen er As uforbeholdne tilståelsen. Tilståelsen støttes av e-post fra N10 til politiet.
Gjerningsbeskrivelsen i straffeloven § 271 a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II h.
Tingretten legger følgende saksforhold til grunn ut fra bevisførselen:
Lørdag 2. juli 2022 var A i butikklokalene til Power Orkanger (AS Magne Staveli). Der inngikk han en kredittkjøpsavtale med Power. A inngikk avtalen på vegne av sitt firma [virksomhet2] og oppga samtidig sitt eget navn og sin egen adresse i Trondheim. A benyttet deretter kreditten til å handle varer, powerbank, tastatur og kabler, for 4 453 kroner. A opplyste overfor de butikkansatte at han skulle starte et call-senter.
Tirsdag 5. juli 2022 kom A tilbake til Power Orkanger. Han handlet da flere varer på kreditten, herunder blant annet datamaskiner, kabler og skjeggtrimmer. Han kjøpte også trygghetsavtaler for blant annet datamaskinene. Den samlede kjøpesummen for varene og tjenestene som A kjøpte 5. juli 2022, var 31 939 kroner.
A betalte ikke for varene til Power Orkanger innen forfall som var henholdsvis 14. og 19. juli 2022. A har heller ikke betalt i ettertid. Power Orkanger har ikke forsøkt å inndrive pengene. As handlinger har derfor medført tap for Power Orkanger/AS Magne Staveli.
A har i retten forklart at han ved handelen med Power Orkanger hadde en plan om å starte et call-senter, slik han hadde fortalt de ansatte i butikken. A har videre bekreftet at han på tidspunktet for handelen var i ferd med å skaffe seg lokaler og at han planla å foreta ansettelser.
For at A skal dømmes for bedrageri for post II i, må det blant annet være hevet over enhver rimelig og fornuftig tvil at A ved avtalen/handelen med Power Orkanger har fremkalt eller utnyttet en villfarelse for de ansatte og derved rettstridig forledet de ansatte til å la A handle på kreditt.
Tingretten finner at det ikke er ført tilstrekkelig bevis for at A har oppfylt gjerningsbeskriveselen i straffebudet.
Selv om A har vist et modus som omfatter bedragerier, at A ikke hadde foretatt ansettelser og heller ikke skaffet lokale, kan tingretten ikke se bort fra at det er riktig slik A har fortalt; nemlig at han hadde en plan om å etablere call-senter. A hadde tidligere drevet slik virksomhet hvilket ikke er bestridt av påtalemyndigheten. A er ikke anklaget for bedrageri i måneden før hendelsen på Power Orkanger. Retten har særlig merket seg at A etter handelen viste fram en falsk bekreftelse om at fakturaene er «satt til betaling». Retten finner likevel ikke at dette etterfølgende forholdet beviser at A ikke hadde til hensikt å betale for varene da han handlet.
Ut fra bevisførselen ga ikke A uriktige opplysninger om sin økonomiske situasjon. Etter omstendighetene mener tingretten at det ikke var rettstridig av A å ikke av eget tiltak redegjøre ytterligere for sin økonomiske situasjon og om hvor langt han hadde kommet i prosessen med oppstart av firma.
I og med at retten legger til grunn at tiltaltes plan om oppstart av firma var reell for A da han handlet på Power Orkanger, ser tingretten ikke bort fra at A regnet med at han kunne gjøre opp for seg når virksomheten kom i gang.
På denne bakgrunn frifinnes A for tiltalebeslutningen post II i.
Tingretten finner følgende saksforhold bevist:
Tirsdag 12. juli og torsdag 14. juli 2022 kjøpte A varer på Power Hitra ved å bruke samme kredittavtale som det er redegjort for ovenfor under post II i. A mottok varer og tjenester for til sammen 57 213 kroner. A betalte ikke for varene innen forfall. A har heller ikke i ettertid betalt for varene. As handling har derfor medført et tap for Power Hitra på 57 213 kroner. Dette saksforholdet har A bekreftet.
Spørsmålet for tingretten er om A hadde tenkt å betale for varene da han mottok disse.
Tingretten finne det hevet over enhver rimelig og fornuftig tvil om at A da han hentet ut varer på Power Hitra, hadde bestemt seg for å ikke betale. A fremkalte derfor en villfarelse overfor de ansatte ved at han bruke kredittavtalen, og dermed ga uttrykk for at han ville betale for varene. De ansatte ble ved forledet til å gi varene til A.
Ved bevisvurderingen har tingretten lagt avgjørende vekt på at A i forkant av handelen – den 8. juli 2022 – hadde sendt en falsk betalingsbekreftelsen til Power Orkanger som omfattes av Power-kjeden. Fra dette tidspunkt er tingretten overbevist om at A ikke hadde til hensikt å betale for varene han hentet ut fra Power-kjeden.
Gjerningsbeskrivelsen i straffeloven § 271 a er oppfylt. A handlet forsettlig, også med hensyn til at han skaffet seg en uberettiget vinning, jf. straffeloven § 22 første ledd bokstav b.
A dømmes etter tiltalebeslutningen post II k.
Tingretten finner følgende saksforhold bevist:
Torsdag 7. juli 2022 i Heim lurte A N11 til å overføre eierskapet til en Opel Combo personbil med registreringsnummer [kjennemerke3] til A. A gjorde dette ved å vise fram en forfalsket betalingsbekreftelse om overføring av 18 000 kroner til N11. A hadde ikke tenkt å betale for bilen. A har heller ikke i ettertid betalt for bilen. N11 er dermed påført et tap på 18 000 kroner.
Avgjørende for bevisvurderingen er As uforbeholdne tilståelsen. Tilståelsen støttes av en tilsynelatende betalingsbekreftelse datert 7. juli 2022, der A er angitt som betaler og N11 er angitt som mottaker av 18 000 kroner.
Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II j.
Tingretten finner følgende saksforhold bevist:
Mandag 18. juli 2022 i Trondheim lurte A N12 til å overlevere og overføre eierskapet av en Audi A5 personbil, med registreringsnummer [kjennemerke4], til seg. A gjorde dette ved å inngå avtale om kjøp av bilen for 92 000 kroner og vise fram en forfalsket betalingsbekreftelsen. A hadde ikke tenkt å betale for bilen. A har heller ikke betalt i ettertid. As handlinger medførte tap for N12 på 92 000 kroner.
Avgjørende for bevisvurderingen er As uforbeholdne tilståelse. Forklaringen støttes av en tilsynelatende betalingsbekreftelse fra A til N12 på 92 000 kroner.
Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II l.
Tingretten finner følgende saksforhold bevist:
Torsdag 21. juli 2022 i Trondheim lurte A N13 til å overføre 2 629 kroner til seg. A gjorde dette ved å avtale salg av Apple AirPods Max til 3 129 uten A hadde tenkt å selge varen. På grunn av avtalen overførte N13 3 129 kroner. I ettertid betalte A tilbake 500 krone til N13. As handlinger har dermed medført et fare for tap for N13 på 2 629 kroner.
Avgjørende for bevisvurderingen er As uforbeholdne tilståelse. Forklaringen støttes av skjermbilder av betalingsoverføringer via Vipps.
Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II l.
Etter at hovedforhandlingen var påbegynt frafalt aktor tiltalebeslutningen post II n på grunn av bevisets stilling. A frifinnes derfor for post II n etter straffeprosessloven § 73 første ledd første setning.
Tingretten finner følgende saksforhold bevist:
Torsdag 28. juli 2022 i Trondheim lurte A N14 til å overføre 3 000 kroner til seg. A gjorde dette ved å avtale salg av Apple AirPods for 3 000 kroner uten at A hadde tenkt å sende varen. På grunn av avtalen overførte N14 først 3 000 kroner. N14 overførte deretter nye 3 000 kroner ved en feil, idet han skulle forsøke å kreve beløpet på 3 000 kroner tilbake via Vipps. As handlinger medførte et tap for N14.
Avgjørende for bevisvurderingen er As uforbeholdne tilståelse. Forklaringen støttes av betalingsbekreftelser og meldinger på Vipps.
Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II l.
Tingretten finner følgende saksforhold bevist:
Søndag 31. juli 2022 i Tønsberg lurte A N15 til å gi fra seg en Toyota Avensis personbil med registreringsnummer [kjennemerke5] og overføre eiendomsretten til A. A avtalte å kjøpe bilen for 35 000 kroner og viste fram en tilsynelatende betalingsbekreftelse – selv om han ikke hadde tenkt å betale for bilen. A har heller ikke betalt for bilen i ettertid. As handlinger medførte et tap for N15 på 35 000 kroner.
Avgjørende for bevisvurderingen er As uforbeholdne tilståelse. Forklaringen støttes av skjermdump med betalingsordre fra nettbank, der A er angitt som betaler og N15 er angitt som mottaker av 35 000 kroner.
Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II p.
Tingretten finner følgende saksforhold bevist:
Onsdag 7. september 2022, noen dager etter at A hadde sluppet ut av varetekt, fikk A N16 til å overlevere og overføre eiendomsretten til en Porsche Taycan personbil med registreringsnummer [kjennemerke6], til seg. Foranledningen var at A inngikk avtale med N16 om å kjøpe bilen for 999 999 kroner og viste fram en falsk betalingsbekreftelse. A hadde ikke tenkt å betale for bilen da han inngikk avtalen med N16. A angret seg etter noen dager og tilbakeførte bilen og eiendomsretten. As handlinger medførte tap for N16 på handlingstidspunktet, og uansett det etterfølgende oppgjøret, fare for tap.
Avgjørende for bevisvurderingen er As forklaring som er samsvarende med det beskrevne saksforholdet. Forklaringen støttes av blant annet kontrakter mellom A og N16.
Gjerningsbeskrivelsen i straffeloven § 371 bokstav a er oppfylt. A visste hva han gjorde, også at han skaffet seg en uberettiget vinning på handlingstidspunktet. Han handlet derfor forsettlig, jf. straffeloven § 22 første ledd bokstav b.
A dømmes etter tiltalebeslutningen post II q.
Tingretten finner følgende saksforhold bevist:
Fredag 9. september 2022 i Drammen avtalte A med N17 at A skulle kjøpe en Nimbus båt for kr 850 000 kroner. A hadde ikke tenkt å betale for båten. N17 overleverte båten i samsvar med avtalen. A har heller ikke i ettertid betalt for båten. As handlinger medførte et tap for N17.
Avgjørende for bevisvurderingen er As uforbeholdne tilståelse. Forklaringen støttes av blant annet kjøpekontrakten mellom A og N17.
Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II r.
Tingretten finner følgende saksforhold bevist:
Fredag 9. september 2022, like etter forholdet i post II s, i Drammen avtalte A med N18 at A skulle kjøpe en Yamaha FZ1 motorsykkel med registreringsnummer [kjennemerke7], for 67 000 kroner. A hadde ikke tenkt å betale for motorsykkelen. N18 overførte motorsykkelen til A i samsvar med avtalen. As handlinger medførte et tap for N18 på 67 000 kroner.
Avgjørende for bevisvurderingen er As uforbeholdne tilståelse. Forklaringen støttes av blant annet kjøpekontrakten mellom A og N18.Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II s.
Tingretten finner følgende saksforhold bevist:
Søndag 24. juli 2022 i Kristiansand avtalte A med N19 å kjøpe en båt til 85 000 kroner. A hadde ikke tenkt å betale for båten. Han viste likevel fram enen forfalsket betalingsbekreftelse, tilsynelatende fra Nordea, om at kjøpesummen på 85 000 var «låst» for overføring til N19. De som skulle hente båten på vegne av A fikk den ikke med seg, fordi båten var fastlåst. A gjorde ikke noe for å varsle N19 om at kjøpsavtalen ikke var reell fra As side.
Avgjørende for bevisvurderingen er As uforbeholdne tilståelse og forfalsket betalingsbekreftelse.
As handlinger leder direkte mot gjerningsbeskrivelsen i straffeloven § 371 bokstav a, jf. § 16. A var bevisst sine handlinger og tenkte å gjennomføre et bedrageri da han avtalte kjøpet med N19. Han handlet derfor forsettlig, også med hensyn til å skaffe seg eller andre en uberettiget vinning, jf. straffeloven § 22 første ledd bokstav b.
A dømmes etter dette for forsøk på bedrageri.
Tingretten finner følgende saksforhold bevist:
Tirsdag 6. september 2022 i Asker utga A seg for å være N20 og avtalte med N21 at han skulle kjøpe N21s Mercedes Benz personbil for 218 000 kroner. A hadde ikke tenkt å betale for bilen. Likevel viste A fram en forfalsket betalingsbekreftelse, påført navnet N20. N21 overleverte bilen i samsvar med avtalen. As handlinger medførte fare for tap for N21.
I ettertid ble bilen etterlatt på en parkeringsplass i området rundt Drammen, og N21 har fått bilen tilbake.
Avgjørende for bevisvurderingen er As forklaring som samsvarer med saksforholdet som er beskrevet. Forklaringen støttes av påtalemyndighetens dokumentbevis.Gjerningsbeskrivelsen i straffeloven § 371 bokstav a er oppfylt. A visste hva han gjorde, også at han skaffet noen en uberettiget vinning på handlingstidspunktet. Han handlet derfor forsettlig, jf. straffeloven § 22 første ledd bokstav b.
A dømmes etter tiltalebeslutningen post IV.
Tingretten har vurdert grovheten av bedrageriene samlet. Tingretten bedømmer forholdene som grove, jf. straffeloven § 372, jf. § 372.
Årsaken til at tingretten vurderer grovheten i overtredelsene samlet er nærheten i tid mellom hendelsene og likheten i As handlemåte, jf. HR-2018-1660-A avsnitt 28.
Ved avgjørelsen om at bedrageriene er grove, legger tingretten særlig vekt på at flere av bedrageriene isolert sett gjelder eiendeler av betydelig økonomisk verdi, jf. straffeloven § 372 bokstav a, at det A nå er funnet skyldig i mange overtredelser over et lengre tid, jf. paragrafens bokstav c, at handlingene har et systematisk preg, jf. paragrafens bokstav d, og at A nå er funnet skyldig i å ha forledet en større krets av personer, jf. paragrafens bokstav g.
A har på handlingstidspunktene vært klar over disse omstendighetene som gjør bedrageriene er grove. Vurderingen omfatter også lovbruddet der A dømmes for forsøk på bedrageri, jf. tiltalebeslutningen post III. Når det gjelder omfanget av skadefølgen for fornærmede, har A i det minste handlet uaktsomt, jf. straffeloven § 372 bokstav a, jf. § 24.
Overtredelser i post II og IV anses etter dette som fullbyrdede grove bedrageri, jf. straffeloven § 372, jf. § 371 bokstav a, og post III anses som forsøk å grovt bedrageri, jf. straffeloven § 372, jf. § 371 bokstav a, jf. § 16.
Fredag 25. februar 2022 ca. kl. 23.30 møtte A N22 i Innherredsveien i Trondheim. N22 hadde vært på vorspiel og var på vei til Trondheim sentrum sammen med noen venner. N22 kjente igjen A som gikk på andre siden av veien og i motsatt retning som N22. N22 ropte på A for å si hei, i og med at de var bekjente fra et tidligere arbeidsforhold. A og N22 fikk deretter kontakt. Etter kort tid havnet N22 på bakken. Etter fallet var den nedre delen av den ene fortannen til N22s brukket av. A og N22 snakket litt sammen etter hendelsen. Deretter dro A, og N22 tilkalte politiet.
Spørsmålet for tingretten er om A slo N22 i ansiktet og derved utsatte N22 for en kroppskrenkelse.
Tingretten har delt seg i spørsmålet om A er skyldig etter tiltalen.
Flertallet – meddommerne Camilla Stokke og Kristian Sætnøe Skinderhaug – finner det ikke hevet over enhver rimelig og fornuftig tvil at A slo N22 i ansiktet.
Flertallet legger stor vekt på N22s forklaring om at A uten foranledning slo N22 i ansiktet, slik at N22 falt og brakk en tann. Selv om retten har sett et bilde av tannskaden og kvittering fra tannlegebehandling, foreligger ingen konkret bevisførsel utover N22s forklaring når det gjelder selve slaget. Her står forklaringene tilN22 og A mot hverandre. A nekter for å ha slått og har vist til at dette strider mot hans natur. N22s venner er ikke avhørt og er heller ikke innkalt som vitner for hovedforhandlingen. Det er dessuten ikke ført bevis for at N22 hadde andre synlige merker enn tannskaden etter hendelsen.
I og med at det ikke er ført konkrete bevis for selve slaget mot ansiktet til N22 – utover N22s egen forklaring – finner flertallet at det foreligger rimelig tvil om at A slo N22 i ansiktet.
A skal derfor frifinnes.
Mindretallet – fagdommer Gro Helland – finner det hevet over enhver rimelig og fornuftig tvil at A slo N22 slik det er beskrevet i tiltalen. N22 har gitt en detaljert redegjørelse om foranledning, selve slaget og samtalen med A etterpå, der A tilbød seg å betale N22 penger som erstatning for tanna. Et videopptak fra stedet viser at N22 og A snakket sammen. N22 kjente til A og det er ingen holdepunkt for at det før hendelsen var dårlig stemning mellom N22 og A. Derimot har N22 forklart at han ikke ønsket noen slåsskamp mellom han selv og sine venner på den ene siden, og A på den andre siden, heller ikke etter slaget. N22 prøvde derfor å roe stemningen etter slaget og tannskaden. Retten kan ikke se noen grunn til at N22 har hatt noen konkret motivasjon for å gi uriktige opplysninger til politiet – selv om mindretallet ser at N22 har en interesse i å få dekket kostnadene til tannskaden. Tannlegebehandlingen ble utført første hverdag etter hendelsen. Slik mindretallet ser det, underbygger den brukne tanna og tannbehandlingen fornærmedes forklaring. Mindretallet er på denne bakgrunn overbevist om at N22s forklaring er riktig og at A er skyldig etter tiltalebeslutningen post V.
I samsvar med flertallets stemmegivning frifinnes A for tiltalebeslutningen post V.
Tingretten finner følgende saksforhold bevist:
Søndag 8. mai 2022 ca. kl. 14.40 i Vestre Moholt-tun 3 i Trondheim førte A enOpel Combo varebil til tross for at han var ruspåvirket av blant annet alprazolam. Blodprøvene som ble tatt av A samme dag kl. 15.36 viste blant annet en konsentrasjon av alprazolam i blodet på 0,0834 mikromol per liter. Ruspåvirkningen tilsvarer en alkoholkonsentrasjon i blodet over 1,2 promille. A var klar over at han hadde inntatt rusmidler.
Avgjørende for bevisvurderingen er As uforbeholdne tilståelse og rapport om blodprøvetakingen og analyseresultatet fra Oslo universitetssykehus.
Vilkårene i vegtrafikkloven § 31 første ledd, jf. andre ledd bokstav c, jf. § 22 første ledd, jf. tredje ledd er oppfylt. A handlet i det minste uaktsomt.
A dømmes etter tiltalebeslutningen post VI a.
Tingretten finner følgende saksforhold bevist:
Mandag 12. september 2022 ca. kl. 12.30 i Havnegata 1 i Drammen førte han enmotorsykkel til tross for at han var ruspåvirket av blant annet klonazepam. Blodprøvene som ble tatt av A samme dag kl. 13.08 viste blant annet en konsentrasjon av klonazepam i blodet på 0,0169 mikromol per liter. Ruspåvirkningen tilsvarer en alkoholkonsentrasjon i blodet tilsvarende over 0,5 promille. A var klar over at han hadde inntatt rusmidler.
Avgjørende for bevisvurderingen er As uforbeholdne tilståelse og rapport om blodprøvetakingen og analyseresultatet fra Oslo universitetssykehus.
Vilkårene i vegtrafikkloven § 31 første ledd, jf. andre ledd bokstav b, jf. § 22 første ledd, jf. tredje ledd er oppfylt. A handlet i det minste uaktsomt.
A dømmes etter tiltalebeslutningen post VI b.
Tingretten skal utmåle en straff for 17 grove bedrageri, forsøk på grovt bedrageri, trusler og to tilfeller med ruskjøring.
Det er bedrageriene, vurdert samlet, som tilsier strengest straff. Tingretten tar derfor utgangspunkt i bedrageriene – postene II, III og IV – ved straffutmålingen.
Strafferammen for grovt bedrageri er fengsel inntil seks år. Det er ikke noe «normalt straffenivå» for bedrageri, jf. HR-2012-2397-A avsnitt 22. Det må foretas en konkret vurdering av blant annet tapsrisikoen og konkrete omstendigheter rundt bedrageriet. Videre gir straffenivået for tyveri og undersalg veiledning, jf. HR-2020-1945-A- avsnitt 19.
Tingretten finner at bedrageriene – postene II, III og IV – samlet tilsier en fengselsstraff i underkant av to år etter en konkret vurdering av omstendighetene ved handlingene.
Ved vurderingen legger retten vekt på at bedrageriene samlet sett gjelder verdier – og en tapsrisiko – over 2 700 000 kroner. As handlinger bærer preg av planlegging og systematikk.
Ved vurderingen av handlingens alvor legger retten i formildende retning vekt på at A har bidratt til å tilbakeføre flere gjenstander, blant annet bilen i post II q til en verdi av ca. en million kroner, og at han i ettertid blant annet har betalt for en vare og tilbakebetalt et mindre pengebeløp, jf. straffeloven § 78 bokstav b. Videre legges det i formildende retning vekt på at ett av bedrageriene gjelder forsøk og ikke fullbyrdet handling, jf. straffeloven § 78 bokstav a, jf. § 80 bokstav b. Tingretten legger også til grunn As forklaring om at enkelte handlinger ble utført for å hjelpe en eller noen bekjente, uten at dette utgjør særlig betydning i straffutmålingen. Tiltalte har ikke forklart seg om konkrete omstendigheter som likner en nødrettssituasjon.
Tingretten har funnet veiledning for vurderingen av den konkrete straffutmålingen i blant annet HR-2017-1072-A, særlig avsnittene 11 og 12, der det er tatt utgangspunkt i et straffenivå på 1 år og 6 måneder for et underslag av drøyt 1 750 000 kroner. Det er også funnet noe veiledning i Rt-2013-741 og LH-2021-34487 som handler om alvorligere bedragerier enn sakene mot A, der det er tatt utgangspunkt i en straff på henholdsvis 2 år og 6 måneder og ca. 3 år.
Når det gjelder trusselen med kniv – post I – tilsier forholdet isolert sett fengsel i 90 dager.
Ved vurderingen har tingretten sett hen til at alvorlige trusler og drapstrusler i utgangspunktet tilsier fengsel i 15-30 dager, jf. Rt-2008-401 avsnitt 11 og 12. I denne saken legges det i skjerpende retning vekt på at A holdt en kniv mot overkroppen og halsregionen til N1 samtidig som han holdt N1 fast, jf. straffeloven § 77. Dette er skjerpende selv om handlingen var spontan og ble avsluttet etter kort tid. Det legges videre i skjerpende retning, vekt på at handlingen var uprovosert og overraskende i en undergang på offentlig sted. Det er også skjerpende at trusselen var rettet mot to personer/fornærmede og at begge var mindreårige – henholdsvis 15 og 16 år på handlingstidspunktet.
I formildende retning legger tingretten vekt på at A kort tid etter at trusselen ble framsatt sa at han tullet. Uavhengig av at handlingen var ment som en spøk fra A, kan retten ikke forstå annet enn at A forstod at hans handlinger og utsagt var svært skremmende for guttene.
Tingretten har funnet noe veiledning for straffenivået i LH-2021-166253, LB-2020-52180 og LA-2022-52179.
Ruskjøringene tilsier isolert sett kortvarig fengselsstraff; post IV a kortvarig ubetinget fengselsstraff og post IV b kortvarig betinget fengselsstraff.
Ved den samlede pådømmelsen foretas et konkurrensfradrag, jf. straffeloven § 79 første ledd bokstav a.
Det gjøres videre fradrag i formildende retning at retten oppfatter As forklaring som en uforbeholden tilståelse for postene II a, II b, II d – II h, II j, II l, II m, II o – II s, III, IV, VI a og VI b, jf. straffeloven 78 f. Tilståelsesrabatt utgjør ca. 5 måneder.
Etter en samlet vurdering, etter at alle de formildende omstendigheten er vektlagt, vil en fengselsstraff for A være 1 år og 7 måneder.
Spørsmålet for tingretten blir om det er grunnlag for å gjøre straffen betinget, helt eller delvis, av at A gjennomfører narkotikaprogram med domstolskontroll, jf. straffeloven § 37 første ledd bokstav f, jf. § 38.
A har vært rusavhengig i mange år. As kriminelle handlinger synes å være motivert av å finansiere rusmisbruk. Han faller derfor innunder målgruppen i forskrift om narkotikaprogram med domstolskontroll § 3 første ledd bokstav b og c. A er nå varetektsfengslet og opplyser selv at han i løpet av den siste måneden ikke har ruset seg i den siste delen av fengslingsperioden, og at han han nå er innstilt på å bli rusfri for godt.
Spørsmålet for tingretten om A har tilstrekkelig motivasjon og er egnet til å gjennomføre narkotikaprogram utenfor fengsel.
I personundersøkelsen 6. oktober 2022 har kriminalomsorgen, Trøndelag friomsorgskontor, vurdert at A ikke er egnet for narkotikaprogram. Kriminalomsorgen har blant annet vist til at A har fått avslag på døgnbehandling, at det har vært vanskelig å kartlegge As reelle motivasjon og oppmøtekapasitet på grunn av varetektsperioden, at A begikk bedrageri kort tid etter løslatelsen fra varetekt 2. september 2022, og at han ikke har fast bolig.
I personundersøkelsen framgår at A flere ganger har startet på behandling for rusmisbruk, men at behandlingsløpet ikke er fullført. Selv om A ikke har lyktes med behandlingsforsøkene, har han ved å starte opp rusbehandling flere ganger over tid signalisert et ønske om å slutte med rusmisbruket. Ut fra straffetattesten og As forklaring legger retten til grunn at han han sonet fengselsstraff i 2017, og at han ble varetektsfengselet i 2022. Retten vurderer avslutningen av behandlingstilbudet disse årene i lys av soningen og fengslingen.
Når det gjelder boligsituasjonen, har A opplyst at han kan bo hos sin mor i påvente av at han han skaffer seg egen bolig. As oppfølger i NAV, N25, har overfor personundersøker bekreftet at A har kontaktet henne 5. september 2022 og uttrykte ønske om behandling og egen bolig. N25 har videre bekreftet at hun er positiv til samarbeid ved eventuell dom om narkotikaprogram.
Tingretten er enig med påtalemyndigheten og kriminalomsorgen i at A ikke har kommet særlig langt i prosessen med rehabilitering. Samtidig legger retten vekt på at A over flere år har signalisert et tilbakevendende ønske om å slutte med rusmisbruket. A har ikke sonet noen lengre dom siden 2017. Etter dette er A nå for første gang i posisjon til å få narkotikaprogram med domstolskontroll.
På grunn av den dokumenterte rushistorikken, As signaliserte ønske om å slutte med rus og behovet for stramme rammer i en lengre startfase, og tid til å tilrettelegge og utarbeide en plan for A, finner tingretten at det er grunnlag for en fengselsstraff, der halvparten av straffen gjøres betinget av at A gjennomfører narkotikaprogram med domstolskontroll, jf. straffeloven § 37 første ledd bokstav f. A har samtykket til slik særvilkår.
Prøvetidens lengde settes til tre år. Prøvetidens lengde er vurdert ut fra at det fastsettes en deldom, og at den betingede delen knyttes til vilkår om gjennomføring av narkotika med domstolskontroll, jf. straffeloven § 34 andre ledd og Straffeloven Lovkommentar nr. 8 til § 34, Juridika à jour per 1. juli 2022.
I og med at kriminalomsorgen ikke har funnet A egnet til narkotikaprogram, har kriminalomsorgen ikke utarbeidet forslag til innhold og vilkår for gjennomføringen av iverksettingsfasen av programmet, jf. forskrift om narkotikaprogram med domstolkontroll § 5 andre ledd. Kriminalomsorgen må derfor fremsette en begjæring til retten om at det i første møtet fastsettes vilkår for fase 1, jf. Rundskriv KDI-2018-9001, merknaden til forskriften § 5. Det bør snarlig utarbeides en gjennomføringsplan for A.
Varetektsfradraget er 97 dager, inkludert isolasjonsfradraget, jf. straffeloven § 83 første ledd, jf. andre ledd. Fradraget skal foretas i den ubetingede delen av fengselsstraffen, jf. straffeloven § 83 tredje ledd.
På grunn av at A idømmes en lengre fengselsstraff, er tingretten enig med både aktor og forsvarer i at det ikke bør fastsettes en bøtestraff i tillegg.
A er funnet skyldig i to tilfeller med ruspåvirket kjøring, jf. tiltalebeslutningen post VI a og V b.
Tingretten er enig med aktor i at det bør fastsettes en sperrefrist på tre år før A skal kunne kvalifisere seg til førerett, jf. vegtrafikkloven § 24 a andre ledd, jf. vegtrafikkloven § 33, jf. tapsforskriften § 3-2 nr. 3 andre ledd.
A har ikke pekt på noen forhold som skulle tilsi at sperrefrist er særlig byrdefullt for han.
Etter straffeloven § 67 første ledd første setning skal utbytte av en straffbar handling inndras. I stedet for utbyttet kan hele eller deler av utbyttets verdi inndras, jf. paragrafens første ledd andre setning. Dette ansvaret kan reduseres eller falle bort i den grad inndragning vil være klart urimelig.
A er dømt for bedrageri overfor Jernia AS, der han har tatt ut varer for til sammen 92 231,50 kroner uten å betale for disse. A har erkjent forholdet og har akseptert at verdien av varene inndras, jf. straffeloven § 67 første ledd andre setning.
Inndragning skjer til fordel for staten når ikke annet er bestemt, jf. straffeloven § 75 første ledd. Retten kan likevel bestemme at det inndratte skal anvendes til dekning av erstatningskrav fra den skadelidte, jf. § 75 andre ledd. Retten har dermed en skjønnsmessig adgang til å beslutte at staten skal avstå inndragningsbeløpet til fordel for den skadelidte, jf. Ot.prp.nr.90 (2003–2004) del 4, kapittel 30.1 merknader til § 75.
Spørsmålet er om retten er avskåret fra å beslutte at staten skal avstå inndragningsbeløpet til fordel for Jernia AS, idet erstatningskravet fra Jernia AS er fremsatt av N26 ved Jernias kundesenter etter en påtalefullmakt fra daglig leder i Jernia AS som ikke gir N26 fullmakt til å være stedfortreder for selskapet. Dette er en prosessuell mangel ved erstatningskravet som burde ha vært rettet før hovedforhandlingen.
Straffeloven § 75 andre ledd oppstiller ingen prosessuelle krav til erstatningskravene. For A som har akseptert inndragningen, er det ingen ulempe at verdien av utbyttet inndras til fordel for skadelidte i stedet for staten. Dersom utbyttet inndras til fordel for staten, må Jernia AS fremme ny begjæring om at det inndratte skal anvendes til dekning for erstatningskravet. Dette fremstår som en uhensiktsmessig løsning all den tid kravet er dokumentert, inndragning til fordel for skadelidte ikke er noen ulempe for A og det er snakk om betydelige verdier som staten ikke har noen tilknytning til. Retten finner derfor at staten skal avstå inndragningsbeløpet til fordel for skadelidte.
På denne bakgrunn dømmes A til å tåle inndragning av 92 231,50 krone til Jernia AS, organisasjonsnummer 913 807 146, jf. straffeloven § 67 første ledd andre setning, jf. § 75 andre ledd.
A er dømt for bedrageri, fordi han har lurt N7 til å overføre 5 800 kroner til seg. A har i ettertid ikke betalt beløpet tilbake til N7. A har erkjent forholdet og har akseptert at beløpet på 5 800 krone inndras, jf. straffeloven § 67 første ledd andre setning.
I og med at N7 ikke har framsatt erstatningskrav, inndras beløpet på 5 800 kroner til staten, jf. straffeloven § 75 første ledd.
Dersom N7 ønsker å kreve erstatning, kan N7 fremsette begjæring til tingretten om at det inndratte beløpet skal brukes til å dekke hans erstatningskrav, jf. straffeloven § 75 andre ledd.
A dømmes etter dette til å tåle inndragning av 5 800 kroner til fordel for staten, jf. straffeloven § 67 første ledd andre setning, jf. § 75 første ledd.
A er dømt for bedrageri, fordi han har lurt N10 til å overlevere en Opel Combo personbil, med registreringsnummer [kjennemerke3], til seg. Bilen var registrert med N23 som eier fra 25. februar 2022. Etter at A overtok bilen ble A registret som eier i kjøretøyregisteret.
A har ikke motsatt seg inndragning av bilen og tilbakeføring av eierskapet til rette eier.
På denne bakgrunn inndras Opel Combo personbil, med registreringsnummer [kjennemerke3], til fordel for N23, jf. straffeloven § 67 første ledd første setning, jf. § 75 andre ledd.
A er dømt for bedrageri, fordi han har lurt N11 til å overlevere en Mercedes-Benz CLK personbil, med registreringsnummer [kjennemerke8], til seg. Bilen var registrert med N11 som eier fra 10. juni 2022. A er i kjøretøyregisteret registret som eier fra 7. juli 2022.
A har ikke motsatt seg inndragning av bilen og tilbakeføring av eierskapet til rette eier. Slik saken er opplyst for retten er inndragning til fordel for N15 ikke i strid noen rettigheter fra tredjemenn, jf. straffeloven § 72.
På denne bakgrunn inndras Mercedes-Benz CLK personbil, med registreringsnummer [kjennemerke8], til fordel for N11, jf. straffeloven § 67 første ledd første setning, jf. § 75 andre ledd.
A er dømt for bedrageri overfor N15, fordi A har lurt N15 til å overlevere en Toyota Avensis personbil, med registreringsnummer [kjennemerke5], til seg. N11 var registret som eier fra 17. april 2022. A ble i kjøretøyregisteret registret som eier 31. juli 2022.
A har ikke motsatt seg inndragning av bilen og tilbakeføring av eierskapet til N15. Slik saken er opplyst for retten er inndragning til fordel for N15 ikke i strid noen rettigheter fra tredjemenn, jf. straffeloven § 72.
På denne bakgrunn inndras Toyota Avensis personbil, med registreringsnummer [kjennemerke5], til fordel for N15, jf. straffeloven § 67 første ledd første setning, jf. § 75 andre ledd.
A er dømt for bedrageri overfor N18, fordi A har lurt N18 til å overlevere en Yamaha FZ1 motorsykkel, med registreringsnummer [kjennemerke7], til seg. N11 var registret som eier fra 10. juni 2022. A ble i kjøretøyregisteret registret som eier 7. juli 2022. Motorsykkelen er beslaglagt av politiet. A har ikke motsatt seg inndragning av bilen og tilbakeføring av eierskapet til N18.
På denne bakgrunn inndras Yamaha FZ1 motorsykkel, med registreringsnummer [kjennemerke7], til fordel for N18, jf. straffeloven § 67 første ledd første setning, jf. § 75 andre ledd.
A er dømt for bedrageri overfor N3, fordi A har lurt N3 til å gi fra seg sin Yamaha FZ1 motorsykkel. N3 har fått motorsykkelen tilbake, men motorsykkelen var da påført skader. A har erkjent at han har veltet med motorsykkelen.
Påtalemyndigheten har på vegne av N3, fremsatt krav om erstatning på 55 000 kroner for utgifter til reparasjon av motorsykkelen. Det er da gjort et fradrag for standardheving på motorsykkelen. A har i retten akseptert å betale beløpet på 55 000 kroner til N3.
Tingretten finner det er godtgjort A er erstatningsansvarlig for 55 000 kroner og dømmes til å betale beløpet til N3.
A er dømt for bedrageri overfor N6, fordi A har lurt N6 til å betale 2 000 kroner for en drone som N6 ikke har fått. A har erkjent erstatningsansvar for forholdet.
A dømmes til å betale 2 000 kroner i erstatning til N6.
A er dømt for bedrageri overfor N8, fordi A har lurt N8 til å betale 6 259 kroner for en robotgressklipper som N8 ikke har fått. A har erkjent erstatningsansvar for forholdet.
A dømmes til å betale 6 259 kroner i erstatning til N8.
A er dømt for bedrageri overfor N9, fordi A har lurt N9 til å overføre sin Alfa Romeo personbil uten å betale kjøpesummen på 102 500 kroner. Bilen har i ettertid fått ny eier, og det er ikke grunnlag for å inndra selve bilen. N9 er dermed påført et økonomisk tap på 102 500 kroner som følge av bedrageriet. A har erkjent erstatningsansvar for beløpet.
A dømmes til å betale 102 500 kroner i erstatning til N9.
A er dømt for bedrageri, fordi han har lurt N10 til å gi fra seg en Opel Combo personbil, med registreringsnummer [kjennemerke3], som N10 var i besittelse av. N10 har senere hentet bilen.
Påtalemyndigheten har på vegne av N10 krevd 7 500 kroner i erstatning for utgifter. Påtalemyndigheten har angitt at erstatningskravet omfatter følgende poster:
A har akseptert erstatningsansvar for utgiftene til å hente bilen.
Utgiftene til bompenger og diesel, i forbindelse med å hente bilen er angitt til henholdsvis 140 kroner og 2 827 kroner. Utgiftene som til sammen utgjør 2 967 kroner anses godtgjort. A dømmes til å betale erstatning for disse utgiftene, jf. straffeprosessloven § 432 første ledd.
Det er ikke ført bevis for den øvrige delen av kravet om skader og slitasje. For retten er det kun fremlagt en e-post fra N10 som verken inneholder dokumentasjon på skader/slitasje, eller at det påståtte tapet er forårsaket av bedrageriet. Opplysningene i saken er derfor ikke tilstrekkelig til at størrelsen på kravet om erstatning for slitasje og skader kan fastsettes, jf. straffeprosessloven § 432 første ledd.
Dersom N10 fastholder å ha ytterligere erstatningskrav enn det han har fått dom for, kan han reise sak om restkravet etter tvistelovens regler, jf. straffeprosessloven § 432 fjerde ledd.
A dømmes etter dette til å til å betale 2 967 kroner i erstatning til N10.
A er dømt for bedrageri overfor N12, fordi A har lurt N12 til å overføre sin Audi A5 personbil uten å betale kjøpesummen på 92 000 kroner. N12 er dermed påført et økonomisk tap på 92 000 kroner som følge av bedrageriet. A har erkjent erstatningsansvar for beløpet.
A dømmes til å betale 92 000 kroner i erstatning til N12.
A er dømt for bedrageri overfor N13, fordi A har lurt N13 til å overføre 3 129 kroner til seg. Selv om A i ettertid har tilbakeført 500 kroner, er N13 påført et økonomisk tap på 2 629 kroner som følge av bedrageriet. A har erkjent erstatningsansvar for beløpet.
A dømmes til å betale 2 629 kroner i erstatning til N13.
A er dømt for bedrageri overfor N14, fordi A har lurt N14 til å overføre 3 000 kroner. A har erkjent erstatningsansvar for beløpet.
A har videre akseptert å betale tilbake 3 000 kroner som N14 ved en feil overførte til A da han skulle kreve tilbakebetaling på Vipps, jf. condictio indebiti. Umiddelbart etter overføringen gjorde N14 A oppmerksom på feilen.
A dømmes til å betale 6 000 kroner til N14.
Det følger av skadeserstatningsloven § 3-1 at det kan kreves erstatning for personskade for blant annet lidt skade og framtidige utgifter som personskaden antas å påføre skadelidt i framtiden.
A er frifunnet for kravet om straff for overtredelse av straffeloven § 271. Det følger av uskyldspresumpsjonen i Grunnloven § 96 andre ledd og Den europeiske menneskerettighetskonvensjon (EMK) artikkel 6 nummer 2 at A har krav på å bli ansett som uskyldig i dette forholdet.
Kravet for å tilkjenne erstatning er beviskravet annerledes og vesentlig lavere enn det strenge beviskravet for å konstatere straffeskyld. For at N22 skal tilkjennes erstatning for økonomisk tap kreves det klar sannsynlighetsovervekt for at A slo N22 i ansiktet, at A handlet forsettlig eller uaktsomt, og at tannskaden var en påregnelig følge. Det kreves altså ikke at dette er bevist utover enhver rimelig og fornuftig tvil.
En samlet tingrett finner at vilkårene for å tilkjenne erstatning er oppfylt.
Tingretten finner at det er klar sannsynlighetsovervekt for at A slo N22 i ansiktet, slik at N22 falt. Det legges særlig vekt på N22s detaljerte forklaring om slag og foranledningen til dette, herunder også om at A erkjente ansvar for tannskaden umiddelbart etter hendelsen, og at N22 rett etter hendelsen fant grunn til å tilkalle politiet. N22 var ikke beruset av betydning. Det legges videre vekt på bildet av N22s tannskade som politiet har tatt rett etter hendelsen, nemlig at den nedre delen av høyre fortann var brukket etter hendelsen, og at N22 oppsøkte tannlege etter forholdsvis kort tid etter. Tingretten har merket seg at det ikke var andre synlige skader i ansiktet på bildet som politiet tok av N22. Retten mener likevel at dette ikke rokker ved en klar sannsynlighetsovervekt for at A slo N22 i ansiktet.
Tingretten finner videre klar sannsynlighetsovervekt for at det for A var overveiende sannsynlig at han slo N22 i ansiktet. Videopptak viser at A og N22 pratet sammen i tidsrommet rundt hendelsen. Opptaket vurderes i lys av N22s forklaring om at A og N22 snakket sammen om tannskaden og dekning av utgifter til behandling av skaden. Tingretten har merket seg A forklaring om at det ikke ligger til hans natur å slå, uten at dette rokker ved sannsynlighetsvurderingen som nevnt.
Dernest finner tingretten at det er klar sannsynlighetsovervekt for at det er årsakssammenheng mellom sannsynliggjort slag og at den nedre delen av høyre fortann ble brukket. Det er ingen holdepunkt for at N22 hadde tannskaden før han kom i kontakt med A. Det er klar sannsynlighetsovervekt for at tannskaden oppstod ved at N22 falt som følge av det sannsynliggjorte slaget. N22 var ikke særlig beruset og har redegjort forholdsvis detaljert for hendelsesforløpet. Det er allmenn kunnskap at det er påregnelig med tannskade ved fall som medfører at ansiktet treffer hardt underlag.
Etter dette pålegges A å erstatte utgiftene til tannbehandling som N22 har dokumentert med kvittering fra tannlege, altså 8 599 kroner.Det presiseres at denne sivilrettslige avgjørelsen ikke rokker ved, eller stiller i tvil, riktigheten av den fullstendige frifinnelsen for straffekravet.
N22 har i retten fortalt at han vil bli påført et framtidig økonomisk tap for tannskaden. Til tross for oppfordring fra aktor, har N22 ikke framlagt noen bekreftelse på framtidig tap fra tannlege. Påtalemyndigheten har derfor ikke fremsatt noe krav om erstatning for framtidig tap for N22, jf. straffeprosessloven § 427 første ledd. N22 har heller ikke selv framsatt noe konkret erstatningskrav for framtidig tap for retten, jf. straffeprosessloven § 428.
Tingretten nevner for ordens skyld at det kan reises sak om erstatning etter tvistelovens regler dersom N22 mener at han har krav på erstatning for framtidige tap.
Det følger av skadeserstatningsloven § 3-5 første ledd at den som forsettlig eller grovt uaktsomt har voldt skade på person (bokstav a) eller tilføyd krenkelse eller utvist mislig atferd som nevnt i § 3-3 (bokstav b), kan dømmes til å betale en slik oppreisningserstatning til skadelidte som retten finner rimelig for den voldte tort og smerte og for annen krenking eller skade av ikke-økonomisk art. Den skadevoldende handling som N22 hevder at A har utført, altså kroppskrenkelse, er en krenkelse som omfattes av oppregningen i skadeserstatningsloven § 3-3.
Som nevnt ovenfor er A frifunnet for kravet om straff, og han har krav på å bli ansett som uskyldig i forholdet han nå blir frifunnet for.
Som for erstatningsansvar for økonomisk tap, er også beviskravet for oppreisningserstatning lavere enn det strenge beviskravet for å konstatere straffeskyld. For at N22 skal kunne tilkjennes oppreisningserstatning er det tilstrekkelig med klar sannsynlighetsovervekt for kroppskrenkelsen. Slik klar sannsynlighetsovervekt foreligger. Det vises til redegjørelsen ovenfor om økonomisk tap.
Oppreisningserstatning skal fastsettes med grunnlag i en bred, skjønnsmessig helhetsvurdering, hvor handlingens objektive grovhet, skadevolders skyld, fornærmedes subjektive opplevelse av krenkelsen og arten og omfanget av de påførte skadevirkninger skal tillegges vekt. Det vil ut fra forholdene i den enkelte sak kunne variere hvilke momenter som kommer i forgrunnen.
N22 har forklart seg om betydelig smerter i tannen og problemer med å spise i den første tiden etter hendelsen. På grunn av skaden måtte N22 rotfylle fortannen, og deler av fortannen er kunstig. Også i den senere tiden har hendelsen preget N22, fordi han i større grad enn tidligere er «på vakt» når han er ute i det offentlige rom.
På grunn av følgene for N22 finner tingretten at det er rimelig å tilkjenne oppreisningserstatning. Erstatningen fastsettes skjønnsmessig til 10 000 kroner, slik aktor har påstått. Tingretten har funnet noe veiledning i LB-2016-116154.
Det presiseres igjen at denne sivilrettslige avgjørelsen ikke rokker ved, eller stiller i tvil, riktigheten av den fullstendige frifinnelsen for straffekravet.
A er dømt for trusler mot N1 ved bruk av kniv. Trusler omfattes av oppregningen av skadevoldende handlinger som etter sin art kan gi grunnlag for oppreisning dersom retten finner det rimelig, jf. skadeserstatningsloven § 3-3, jf. § 3-5 første ledd bokstav b.
Som det fremgår under punkt 5.9, skal oppreisningserstatning fastsettes med grunnlag i en bred, skjønnsmessig helhetsvurdering, hvor handlingens objektive grovhet, skadevolders skyld, fornærmedes subjektive opplevelse av krenkelsen og arten og omfanget av de påførte skadevirkninger skal tillegges vekt.
N1 fortalte i retten at hendelsen har preget han. I de første dagene strevde han med å sove. Etter hendelsen har N1 blitt mer usikker og oppmerksom på omgivelsene sine når han har er ute. N1 var tydelig preget da han forklarte seg i retten. Selv om A sa at han tullet da han tro, er det meget grov krenkelse han utsatte N1 for ved å holde N1 fast og samtidig holde en kniv mot han. I tillegg er N1s unge alder skjerpende.
Tingretten finner det rimelig å tilkjenne N1 en oppreisningserstatning på 20 000 kroner, slik aktor har påstått.
Retten finner det også rimelig å tilkjenne N2 oppreisningserstatning. Det vises til den generelle redegjørelsen i punkt 5.10.
Videre legger tingretten vekt på at hendelsen også var meget skremmende for N2, selv om trusselen var rettet mot N2 i mindre grad enn mot N1. Også N2 er fortsatt preget av hendelsen. Han tenker jevnlig på trussel-episoden og er «forbered» på at noe liknende kan skje igjen.
Oppreisningserstatningen til N2 fastsettes skjønnsmessig til 15 000 kroner i samsvar med aktors påstand.
Sett hen til det erstatningsansvaret som A idømmes, at han skal sone fengselsstraff av betydelig lengde og at han har tilstått en rekke poster, finner tingretten det ikke rimelig å dømme A til å betale erstatning for sakskostnader.
Dommen er avsagt under dissens, ref. punkt 2.3 post V.
DOMSSLUTNING
Straffen settes til fengsel i 1 – ett – år og 7 – sju – måneder, derav 8 – åtte – måneder gjøres betinget med en prøvetid på 3 – tre – år, jf. straffeloven § 34, og på det særlige vilkår at A gjennomfører narkotikaprogram med domstolkontroll, jf. straffeloven § 37 første ledd bokstav f.
Til fradrag i den ubetingede delen av fengselsstraffen kommer 97 – nittisju – dager for gjennomført varetekt, jf. straffeloven § 83 første ledd, jf. andre ledd, jf. tredje ledd.
innen 14 – fjorten – dager fra dommens forkynnes med tillegg av lovens forsinkelsesrente fra forfall og til betaling skjer.
innen 14 – fjorten – dager fra dommens forkynnes med tillegg av lovens forsinkelsesrente fra forfall og til betaling skjer.
A frifinnes for tre poster; to grove bedrageri (post II i og II n) og en kroppskrenkelse (post V). A dømmes for 17 fullbyrdede grove bedrageri, et forsøk på grovt bedrageri og to tilfeller av ruskjøring. A dømmes videre til sperrefrist for erverv av førerett og inndragning. Han pålegges også å betale sivilrettslige erstatningskrav.
Det sentrale spørsmålet for tingretten er om A er gjerningspersonen angitt i tiltalebeslutningen post I.
Tingretten finner følgende saksforhold bevist:
Den 4. februar 2022 ca. kl. 18.30 gikk kameratene N1 og N2 på gangveien ved Sirkus Shopping og NAV Falkenborg i Trondheim. Da de gikk i undergangen tok en for dem fremmed person, tak i N1 bakfra. Personen tok den ene armen sin rundt overkroppen til N1 og holdt N1 inntil seg. I den andre hånden holdt han en kniv som han førte opp mot overkroppen og ca. 20 cm fra halsen til N1. Knivbladet var rettet mot halsen til N1. Mannen holdt ikke særlig hardt rundt N1, men likevel så hardt at N1 ikke kom seg løs. Mannen uttalte til N1 at han skulle legge fra seg bæreposene som han holdt i hendene. Han uttalte videre til både N1 og N2, at de skulle legge fra seg mobiltelefonene sine – hvis ikke skulle han «ta strupen» eller liknende. N1 la da fra seg posene med skoeskene som han bar. Deretter fant N1 og N2 fram mobiltelefonene for å legge telefonene fra seg. Mannen uttalte deretter at han tullet, og han forsvant fra stedet uten å ta med seg noen av eiendelene til N1 og N2. Hendelsen varte i kort tid.
Det er ubestridt at A var i nærheten av gjerningsstedet rundt gjerningstidspunktet. Han er filmet på overvåkningsvideo på Power Lade kort tid før gjerningstidspunktet (tidsstemplingen på videoen er kl. 18.09). A var da iført svart bukse, svart overdel og svart cap, og han holdt en pose med logoen til butikken Power i hånden. A har i retten bekreftet at det er han som er filmet, og at han var i nærheten av gjerningsstedet rundt gjerningstidspunktet. Han har derved i retten endret sin forklaring som han ga til politiet i avhør, om at han var hjemme på dette tidspunktet.
Tingretten finner det hevet over enhver rimelig og fornuftig tvil at denne gjerningspersonen var A.I den helhetlige bevisvurderingen har tingretten lagt særlig stor vekt på N1 og N2s beskrivelse av gjerningspersonens til politiet rett etter hendelsen, at beskrivelsen passer med A slik så ut på overvåkningsvideoen fra Power Lade, og at N1 og N2 gjenkjente A i retten.
N2 og N1 fortalte til politiet umiddelbart etter hendelsen at gjerningspersonen var mørkkledd, hadde sort cap/hodeplagg og bar en pose med logoen til butikken Power. N2, som stod ca. en og en halv meter unna kameraten og gjerningspersonen under hendelsen, så ansiktet til gjerningspersonen godt. N2 bekreftet i retten at han kjente igjen ansiktet til A i retten. N2 forklarte at det var lettere å kjenne igjen ansiktet ved fysisk møte i retten enn da han fikk se overvåkningsbildet fra Power som var kornete. N2 mente at den dårlige bildekvaliteten var årsaken til at han til politiet sa at han kun var 80 % sikker på at det var gjerningspersonen han så på overvåkningsbildet fra Power, som politiet viste han etter at han hadde avgitt politiforklaring. N2 så ansiktet til gjerningspersonen godt, hans forklaring om gjenkjennelse tillegges derfor større vekt enn N1s forklaring om gjenkjennelse, som retten oppfatter som noe mer usikker, idet N1 hadde gjerningspersonen ansikt bak seg under størsteparten av hendelsesforløpet.
Når det gjelder gjenkjennelsen fra N2, har tingretten merket seg at N2 beskrev at gjerningspersonen brukte en tapetkniv til å true med. Ifølge vitneforklaringen fra politibetjent N24, bekreftet Jula at det manglet en tapetkniv fra et knivsett som en kunde levere tilbake 4. februar 2022, fordi bankkortet til vedkommende ble avvist ved forsøket på betaling. Kortinformasjonen på As bankkort viser at transaksjon på Jula ble avvist kl. 17.48 den 4. februar 2022. Bilde av tilsvarende tapetkniv som manglet fra Jula er dokumentert for retten. Tilsynelatende lik tapetkniv (grå og sort) ble funnet hjemme hos A, på bordet sammen med As bankkort og nøkler, han ble pågrepet av politiet senere samme kveld.
Retten har ikke funnet det nødvendig å konstatere hvilken kniv som ble brukt under hendelsen, men nøyer seg med å konstatere at A har hatt tilgang på en tapetkniv som er forenelig med beskrivelsen gitt at N2. Retten har samtidig merket seg at N2 ikke har beskrevet noen farge. Retten har videre merket seg at N1 trodde at kniven var rød, og at han i avhør antydet rød eller grønn. N1 var usikker på utformingen av kniven, hvilket han også uttrykte i avhør rett etter hendelsen, der han antydet at han trodde knivbladet var litt tykkere enn på en tapetkniv. Retten finner ikke grunn til å legge avgjørende vekt på de usikre observasjonene knyttet til kniven.
Forsvarer har i prosedyren pekt på at N1 og N2 ikke har beskrevet ansiktshår, og at bildene av A fra Power viser at A har «tredagers-skjegg» – uten å ha konfrontert de fornærmede med dette under eksamineringen. Retten finner ikke noen motsetning mellom de fornærmedes beskrivelse av gjerningspersonen og bildet av A fra Power. Retten er forlagt bilder av A fra Power og Jula 4. februar 2022 og fra arresten 5. februar 2022. Retten kan ikke se at det er noe påfallende ved As kroppshår som en burde forvente at de fornærmede fortalte om.
I den helhetlige bevisvurderingen har tingretten sett hen til at A har endret sin politiforklaring uten at retten kan se noen annen rimelig forklaring på endringen enn at han vil unndra seg straff. I politiavhøret på formiddagen 5. februar 2022 redegjorde A detaljert for sine bevegelser, og om at han var hjemme på gjerningstidspunktet. I retten – og altså etter at A er blitt kjent med sakens bevis og dokumenter – erkjente A at han var i området rundt gjerningstidspunktet. A kunne i retten ikke redegjøre særlig for sine bevegelser, blant annet på grunn av tiden som var gått. Samtidig kunne han ikke gi noen forklaring på hvorfor politiforklaringen dagen etter hendelsen var feil.
Tingretten er ut i fra den samlede vurderingen overbevist om at A er gjerningspersonen. Trusselen omfatter både handlingen med bruk av kniv rettet mot halsen til N1 og utsagnet om å kutte strupen. Handlingen og ordene var egnet til å framkalle alvorlig frykt for både N1 og N2. Trusselen rettet seg både mot N1 og N2, idet han ba begge om å legge fra seg eiendeler.
As handlinger dekker gjerningsbeskrivelsen i straffeloven § 263 om trusler.
A visste hva han gjorde og handlet derfor forsettlig, jf. straffeloven § 22 første ledd bokstav b. Selv om A etter hendelsen sa at han tullet, var det ingen omstendigheter under selve knivbruken og utsagnet om å kutte strupen, som tydet på at A ikke mente alvor. A var derfor i det minste klar over at trusselen framstod alvorlig ment for N1 og N2. Det skal ses bort fra eventuell uvitenhet for A på grunn av selvforskyldt rus, jf. straffeloven § 25 tredje ledd.
Spørsmålet for tingretten blir deretter om trusselen skal anses som grov, jf. straffeloven § 264.
I straffeloven § 264 andre setning fremgår at ved avgjørelsen av om trusselen er grov, skal det blant annet særlig legges vekt på om trusselen er «rettet mot en forsvarsløs person» og om den er «fremsatt uprovosert». Ved knivtrusler må det ved vurderingen særlig legges vekt på måte kniven ble brukt på og om hendelsen tilsier stort fare- og skadepotensiale, jf. LH-2021-166253. Ved vurderingen må det også ses hen til etterfølgende forhold, jf. Ot.prp.nr.22 (2008–2009) punkt 16.5 til § 264 Grove trusler.
As trussel er kvalifisert i den forstand at han både fremsatte verbale trusler – «kutte strupen» – i tillegg til at han holdt kniven ca. 20 cm fra halsen til N1. Knivbruken er svært alvorlig, men medfører ikke i seg selv at overtredelsen anses som grov etter straffeloven § 264, jf. blant annet LH-2021-166253. As handlinger var videre uprovosert og var overraskende for de fornærmede. A forsto at hendelsen var svært skremmende for guttene, særlig for N1 som A holdt fast samtidig som A holdt kniven mot han. Selv om retten ikke anser de to fornærmede som forsvarsløse, legger retten vekt på guttenes alder – henholdsvis 15 og 16 år – på handlingstidspunktet.Ved vurderingen av om handlingen er grov legger tingretten også vekt på at A sa at han tullet etter kort tid.
På denne bakgrunn finner tingretten at overtredelsen ligger i det øvre sjiktet av straffeloven § 263, men at forholdet faller utenfor anvendelsesområdet for straffeloven § 264.
A dømmes for tiltalebeslutningen post I – men etter den mildere paragrafen; straffeloven § 263.
Tingretten har funnet følgende saksforhold bevist:
Torsdag 23. april 2022, i Bergen, lurte A N3 til å overføre en Ducati motorsykkel med registreringsnummer [kjennemerke1] til A. A gjorde dette ved å inngå kjøpsavtale med N3 til tross for at A ikke hadde til hensikt å betale for motorsykkelen. N3 har senere fått motorsykkelen tilbake. Motorsykkelen var da skadet og As villedning medført derfor tap for N3 – og uansett fare for tap.
Tingretten har lagt avgjørende vekt på As forklaring og uforbeholdne tilståelse. Forklaringen støttes av det øvrige bevisbildet, herunder redegjørelsen for erstatningskravet fra N3.
Gjerningsbeskrivelsen i straffeloven § 271 a er oppfylt. A visste hva han gjorde og handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II a.
Tingretten har funnet følgende saksforhold bevist:
Tirsdag 14. desember 2021 i Trondheim utgav A seg for å være N4 og administrerende direktør i [virksomhet1] AS. A signerte med N4s navn, angivelig på vegne av [virksomhet1] AS, en kredittkontrakt med Jernia AS. Deretter brukte han kreditten til å handle varer for til sammen 92 231,50 kroner. Jernia AS ble dermed påført tap.Tingretten har lagt avgjørende vekt på As uforbeholdne tilståelse. Forklaringen støttes av det øvrige bevisbildet, herunder kredittkontrakten og ordren på varer.
Gjerningsbeskrivelsen i straffeloven § 271 a er oppfylt. A visste hva han gjorde og handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II b.
Søndag 20. februar 2022 inngikk A avtale med N5 om å kjøpe en Apple Macbook til 9 000 kroner via finn.no. A fikk datamaskinen, men han sendte ikke kjøpesummen til N5 i forbindelse med overleveringen av datamaskinen slik de avtalte. N5 fikk imidlertid kjøpesummen senere i deloverføringer; 5 000 kroner 8. mars 2022, 2 000 kroner 21. mars 2022 og 1 000 kroner i to omganger i mai/juni 2022. Ved avtaleinngåelse hadde A ikke nok penger til å betale for datamaskinene. Dette fortalte han ikke til N5.
Dette saksforholdet er bekreftet at A, meldinger mellom A og N5 og kontoopplysninger.
Det sentrale spørsmålet for tingretten er om A ved selve avtaleinngåelsen hadde tenkt å unnlate å betale, eller om han kun hadde tenkt å betale for sent slik A selv har forklart.
Straff for bedrageri etter straffeloven § 371 bokstav a forutsetter at gjerningspersonen på handlingstidspunktet – når han «forleder noen» – vurderer det som sikkert eller mest sannsynlig at noen blir påført tap eller fare for tap.
Tingretten finner det hevet over enhver rimelig og fornuftig tvil at A ikke hadde tenkt å betale for datamaskinen da han inngikk avtalen med N5 og da N5 sendte maskinen til As adresse.
Avgjørende for tingrettens bevisvurdering er omstendighetene og opplysningene fra A ved selve avtaleinngåelsen som fremgår av meldingskorrespondansen mellom A og N5. A oppga falskt navn til N5, men likevel riktig adresse slik at forsendelsen av datamaskinen vil sendes til As adresse. Videre opplyste A uriktig at han ikke hadde Vipps. A spurte videre om N5 hadde fått pengene og sendte en betalingsordre i nettbanken som kunne oppfattes som betalingsbekreftelse. Samlet sett gjør dette tingretten overbevist om at A ved avtaleinngåelsen ikke hadde tenkt å betale.
At A senere har betalt medfører ikke at forholdet ikke er straffritt.
A visste at han forledet N5 til å gjøre en handling som utsatte N5 for fare for tap, jf. straffeloven § 371 bokstav a sammenholdt med straffeloven § 22 første ledd bokstav b. A handlet forsettlig ved avtaleinngåelsen, også med hensyn til å skaffe seg eller andre en uberettiget vinning.
A dømmes etter tiltalebeslutningen post II c.
Tingretten har funnet følgende saksforhold bevist:
Tirsdag 29. mars 2022 i Trondheim inngikk A avtale med N6 via finn.no om å selge en drone til 4 000 kroner. A hadde ingen drone og hadde heller ingen planer om å skaffe en drone for å oppfylle avtalen med N6. N6 forhåndsbetalte 2 000 kroner til A via Vipps. Handlingen medførte et tap på 2 000 kroner for N6.
Tingretten har lagt avgjørende vekt på As uforbeholdne tilståelse som støttes av anmeldelsen fra N6.
Gjerningsbeskrivelsen i straffeloven § 271 a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II d.
Tingretten finner følgende saksforhold bevist:
Søndag 27. mars 2022 inngikk A avtale med N7 via finn.no om å selge en Apple Macbook til 5 800 kroner uten at A hadde tenkt å sende varen. N7 forhåndsbetalte 5 800 kroner på Vipps. A sendte ikke datamaskinen. Handlingen medførte et tap for N7 på 5 800 kroner.
Avgjørende for bevisvurderingen er As uforbeholdne tilståelse, meldingene mellom A og N7 og betalingsbekreftelsen fra N7.
Gjerningsbeskrivelsen i straffeloven § 271 a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II e.
Tingretten finner følgende saksforhold bevist:
Lørdag 2. april 2022 i Trondheim inngikk A avtale med N8 via finn.no om å selge en robotgressklipper for 6 259 kroner. A hadde ingen robotgressklipper og hadde heller ingen planer om skaffe en for å oppfylle avtalen med N8. N8 forhåndsbetalte 6 259 kroner til A via Vipps. Handlingen medførte et tap for N8 på 6 259 kroner.
Avgjørende for bevisvurderingen er As uforbeholdne tilståelsen. Tilståelsen støttes av forenklet anmeldelse fra N8.
Gjerningsbeskrivelsen i straffeloven § 271 a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II f.
Tingretten finner følgende saksforhold bevist:
I tidsrommet 12. – 13. april 2022 inngikk A avtale med N9 om å kjøpe N9 sin Alfa Romeo personbil med registreringsnummer [kjennemerke2] for 102 500 kroner. N9 overleverte bilen til A, fordi A fortalte at han hadde betalt kjøpesummen og viste fram en angivelig kvittering på pengeoverføring. Dette til tross for at A ikke hadde penger og heller ikke hadde planer om å betale for bilen. N9 har ikke fått bilen tilbake. Handlingen har medført et tap for N9 på 102 500 kroner.
Avgjørende for bevisvurderingen er As uforbeholdne tilståelsen. Tilståelsen støttes av e-poster fra N9.
Gjerningsbeskrivelsen i straffeloven § 271 a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II g.
Tingretten finner følgende saksforhold bevist:Tirsdag 26. april 2022 i Voss lurte A N10 til å overføre eierskapet til en Opel Combo personbil med registreringsnummer [kjennemerke3] til A ved å bekrefte at han kjøpe bilen for 13 500 kroner. A betalte ikke for bilen og hadde heller ikke tenkt å betale.
N10 har senere fått bilen tilbake etter at han selv hentet den i Trondheim. N10 har hatt kostnader, blant annet til å hente bilen. Handlingen har medført tap for N10.
Avgjørende for bevisvurderingen er As uforbeholdne tilståelsen. Tilståelsen støttes av e-post fra N10 til politiet.
Gjerningsbeskrivelsen i straffeloven § 271 a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II h.
Tingretten legger følgende saksforhold til grunn ut fra bevisførselen:
Lørdag 2. juli 2022 var A i butikklokalene til Power Orkanger (AS Magne Staveli). Der inngikk han en kredittkjøpsavtale med Power. A inngikk avtalen på vegne av sitt firma [virksomhet2] og oppga samtidig sitt eget navn og sin egen adresse i Trondheim. A benyttet deretter kreditten til å handle varer, powerbank, tastatur og kabler, for 4 453 kroner. A opplyste overfor de butikkansatte at han skulle starte et call-senter.
Tirsdag 5. juli 2022 kom A tilbake til Power Orkanger. Han handlet da flere varer på kreditten, herunder blant annet datamaskiner, kabler og skjeggtrimmer. Han kjøpte også trygghetsavtaler for blant annet datamaskinene. Den samlede kjøpesummen for varene og tjenestene som A kjøpte 5. juli 2022, var 31 939 kroner.
A betalte ikke for varene til Power Orkanger innen forfall som var henholdsvis 14. og 19. juli 2022. A har heller ikke betalt i ettertid. Power Orkanger har ikke forsøkt å inndrive pengene. As handlinger har derfor medført tap for Power Orkanger/AS Magne Staveli.
A har i retten forklart at han ved handelen med Power Orkanger hadde en plan om å starte et call-senter, slik han hadde fortalt de ansatte i butikken. A har videre bekreftet at han på tidspunktet for handelen var i ferd med å skaffe seg lokaler og at han planla å foreta ansettelser.
For at A skal dømmes for bedrageri for post II i, må det blant annet være hevet over enhver rimelig og fornuftig tvil at A ved avtalen/handelen med Power Orkanger har fremkalt eller utnyttet en villfarelse for de ansatte og derved rettstridig forledet de ansatte til å la A handle på kreditt.
Tingretten finner at det ikke er ført tilstrekkelig bevis for at A har oppfylt gjerningsbeskriveselen i straffebudet.
Selv om A har vist et modus som omfatter bedragerier, at A ikke hadde foretatt ansettelser og heller ikke skaffet lokale, kan tingretten ikke se bort fra at det er riktig slik A har fortalt; nemlig at han hadde en plan om å etablere call-senter. A hadde tidligere drevet slik virksomhet hvilket ikke er bestridt av påtalemyndigheten. A er ikke anklaget for bedrageri i måneden før hendelsen på Power Orkanger. Retten har særlig merket seg at A etter handelen viste fram en falsk bekreftelse om at fakturaene er «satt til betaling». Retten finner likevel ikke at dette etterfølgende forholdet beviser at A ikke hadde til hensikt å betale for varene da han handlet.
Ut fra bevisførselen ga ikke A uriktige opplysninger om sin økonomiske situasjon. Etter omstendighetene mener tingretten at det ikke var rettstridig av A å ikke av eget tiltak redegjøre ytterligere for sin økonomiske situasjon og om hvor langt han hadde kommet i prosessen med oppstart av firma.
I og med at retten legger til grunn at tiltaltes plan om oppstart av firma var reell for A da han handlet på Power Orkanger, ser tingretten ikke bort fra at A regnet med at han kunne gjøre opp for seg når virksomheten kom i gang.
På denne bakgrunn frifinnes A for tiltalebeslutningen post II i.
Tingretten finner følgende saksforhold bevist:
Tirsdag 12. juli og torsdag 14. juli 2022 kjøpte A varer på Power Hitra ved å bruke samme kredittavtale som det er redegjort for ovenfor under post II i. A mottok varer og tjenester for til sammen 57 213 kroner. A betalte ikke for varene innen forfall. A har heller ikke i ettertid betalt for varene. As handling har derfor medført et tap for Power Hitra på 57 213 kroner. Dette saksforholdet har A bekreftet.
Spørsmålet for tingretten er om A hadde tenkt å betale for varene da han mottok disse.
Tingretten finne det hevet over enhver rimelig og fornuftig tvil om at A da han hentet ut varer på Power Hitra, hadde bestemt seg for å ikke betale. A fremkalte derfor en villfarelse overfor de ansatte ved at han bruke kredittavtalen, og dermed ga uttrykk for at han ville betale for varene. De ansatte ble ved forledet til å gi varene til A.
Ved bevisvurderingen har tingretten lagt avgjørende vekt på at A i forkant av handelen – den 8. juli 2022 – hadde sendt en falsk betalingsbekreftelsen til Power Orkanger som omfattes av Power-kjeden. Fra dette tidspunkt er tingretten overbevist om at A ikke hadde til hensikt å betale for varene han hentet ut fra Power-kjeden.
Gjerningsbeskrivelsen i straffeloven § 271 a er oppfylt. A handlet forsettlig, også med hensyn til at han skaffet seg en uberettiget vinning, jf. straffeloven § 22 første ledd bokstav b.
A dømmes etter tiltalebeslutningen post II k.
Tingretten finner følgende saksforhold bevist:
Torsdag 7. juli 2022 i Heim lurte A N11 til å overføre eierskapet til en Opel Combo personbil med registreringsnummer [kjennemerke3] til A. A gjorde dette ved å vise fram en forfalsket betalingsbekreftelse om overføring av 18 000 kroner til N11. A hadde ikke tenkt å betale for bilen. A har heller ikke i ettertid betalt for bilen. N11 er dermed påført et tap på 18 000 kroner.
Avgjørende for bevisvurderingen er As uforbeholdne tilståelsen. Tilståelsen støttes av en tilsynelatende betalingsbekreftelse datert 7. juli 2022, der A er angitt som betaler og N11 er angitt som mottaker av 18 000 kroner.
Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II j.
Tingretten finner følgende saksforhold bevist:
Mandag 18. juli 2022 i Trondheim lurte A N12 til å overlevere og overføre eierskapet av en Audi A5 personbil, med registreringsnummer [kjennemerke4], til seg. A gjorde dette ved å inngå avtale om kjøp av bilen for 92 000 kroner og vise fram en forfalsket betalingsbekreftelsen. A hadde ikke tenkt å betale for bilen. A har heller ikke betalt i ettertid. As handlinger medførte tap for N12 på 92 000 kroner.
Avgjørende for bevisvurderingen er As uforbeholdne tilståelse. Forklaringen støttes av en tilsynelatende betalingsbekreftelse fra A til N12 på 92 000 kroner.
Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II l.
Tingretten finner følgende saksforhold bevist:
Torsdag 21. juli 2022 i Trondheim lurte A N13 til å overføre 2 629 kroner til seg. A gjorde dette ved å avtale salg av Apple AirPods Max til 3 129 uten A hadde tenkt å selge varen. På grunn av avtalen overførte N13 3 129 kroner. I ettertid betalte A tilbake 500 krone til N13. As handlinger har dermed medført et fare for tap for N13 på 2 629 kroner.
Avgjørende for bevisvurderingen er As uforbeholdne tilståelse. Forklaringen støttes av skjermbilder av betalingsoverføringer via Vipps.
Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II l.
Etter at hovedforhandlingen var påbegynt frafalt aktor tiltalebeslutningen post II n på grunn av bevisets stilling. A frifinnes derfor for post II n etter straffeprosessloven § 73 første ledd første setning.
Tingretten finner følgende saksforhold bevist:
Torsdag 28. juli 2022 i Trondheim lurte A N14 til å overføre 3 000 kroner til seg. A gjorde dette ved å avtale salg av Apple AirPods for 3 000 kroner uten at A hadde tenkt å sende varen. På grunn av avtalen overførte N14 først 3 000 kroner. N14 overførte deretter nye 3 000 kroner ved en feil, idet han skulle forsøke å kreve beløpet på 3 000 kroner tilbake via Vipps. As handlinger medførte et tap for N14.
Avgjørende for bevisvurderingen er As uforbeholdne tilståelse. Forklaringen støttes av betalingsbekreftelser og meldinger på Vipps.
Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II l.
Tingretten finner følgende saksforhold bevist:
Søndag 31. juli 2022 i Tønsberg lurte A N15 til å gi fra seg en Toyota Avensis personbil med registreringsnummer [kjennemerke5] og overføre eiendomsretten til A. A avtalte å kjøpe bilen for 35 000 kroner og viste fram en tilsynelatende betalingsbekreftelse – selv om han ikke hadde tenkt å betale for bilen. A har heller ikke betalt for bilen i ettertid. As handlinger medførte et tap for N15 på 35 000 kroner.
Avgjørende for bevisvurderingen er As uforbeholdne tilståelse. Forklaringen støttes av skjermdump med betalingsordre fra nettbank, der A er angitt som betaler og N15 er angitt som mottaker av 35 000 kroner.
Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II p.
Tingretten finner følgende saksforhold bevist:
Onsdag 7. september 2022, noen dager etter at A hadde sluppet ut av varetekt, fikk A N16 til å overlevere og overføre eiendomsretten til en Porsche Taycan personbil med registreringsnummer [kjennemerke6], til seg. Foranledningen var at A inngikk avtale med N16 om å kjøpe bilen for 999 999 kroner og viste fram en falsk betalingsbekreftelse. A hadde ikke tenkt å betale for bilen da han inngikk avtalen med N16. A angret seg etter noen dager og tilbakeførte bilen og eiendomsretten. As handlinger medførte tap for N16 på handlingstidspunktet, og uansett det etterfølgende oppgjøret, fare for tap.
Avgjørende for bevisvurderingen er As forklaring som er samsvarende med det beskrevne saksforholdet. Forklaringen støttes av blant annet kontrakter mellom A og N16.
Gjerningsbeskrivelsen i straffeloven § 371 bokstav a er oppfylt. A visste hva han gjorde, også at han skaffet seg en uberettiget vinning på handlingstidspunktet. Han handlet derfor forsettlig, jf. straffeloven § 22 første ledd bokstav b.
A dømmes etter tiltalebeslutningen post II q.
Tingretten finner følgende saksforhold bevist:
Fredag 9. september 2022 i Drammen avtalte A med N17 at A skulle kjøpe en Nimbus båt for kr 850 000 kroner. A hadde ikke tenkt å betale for båten. N17 overleverte båten i samsvar med avtalen. A har heller ikke i ettertid betalt for båten. As handlinger medførte et tap for N17.
Avgjørende for bevisvurderingen er As uforbeholdne tilståelse. Forklaringen støttes av blant annet kjøpekontrakten mellom A og N17.
Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II r.
Tingretten finner følgende saksforhold bevist:
Fredag 9. september 2022, like etter forholdet i post II s, i Drammen avtalte A med N18 at A skulle kjøpe en Yamaha FZ1 motorsykkel med registreringsnummer [kjennemerke7], for 67 000 kroner. A hadde ikke tenkt å betale for motorsykkelen. N18 overførte motorsykkelen til A i samsvar med avtalen. As handlinger medførte et tap for N18 på 67 000 kroner.
Avgjørende for bevisvurderingen er As uforbeholdne tilståelse. Forklaringen støttes av blant annet kjøpekontrakten mellom A og N18.Gjerningsbeskrivelsen i straffeloven § 371 bokstav a er oppfylt. A handlet forsettlig, jf. straffeloven § 22 første ledd bokstav b.
A dømmes etter tiltalebeslutningen post II s.
Tingretten finner følgende saksforhold bevist:
Søndag 24. juli 2022 i Kristiansand avtalte A med N19 å kjøpe en båt til 85 000 kroner. A hadde ikke tenkt å betale for båten. Han viste likevel fram enen forfalsket betalingsbekreftelse, tilsynelatende fra Nordea, om at kjøpesummen på 85 000 var «låst» for overføring til N19. De som skulle hente båten på vegne av A fikk den ikke med seg, fordi båten var fastlåst. A gjorde ikke noe for å varsle N19 om at kjøpsavtalen ikke var reell fra As side.
Avgjørende for bevisvurderingen er As uforbeholdne tilståelse og forfalsket betalingsbekreftelse.
As handlinger leder direkte mot gjerningsbeskrivelsen i straffeloven § 371 bokstav a, jf. § 16. A var bevisst sine handlinger og tenkte å gjennomføre et bedrageri da han avtalte kjøpet med N19. Han handlet derfor forsettlig, også med hensyn til å skaffe seg eller andre en uberettiget vinning, jf. straffeloven § 22 første ledd bokstav b.
A dømmes etter dette for forsøk på bedrageri.
Tingretten finner følgende saksforhold bevist:
Tirsdag 6. september 2022 i Asker utga A seg for å være N20 og avtalte med N21 at han skulle kjøpe N21s Mercedes Benz personbil for 218 000 kroner. A hadde ikke tenkt å betale for bilen. Likevel viste A fram en forfalsket betalingsbekreftelse, påført navnet N20. N21 overleverte bilen i samsvar med avtalen. As handlinger medførte fare for tap for N21.
I ettertid ble bilen etterlatt på en parkeringsplass i området rundt Drammen, og N21 har fått bilen tilbake.
Avgjørende for bevisvurderingen er As forklaring som samsvarer med saksforholdet som er beskrevet. Forklaringen støttes av påtalemyndighetens dokumentbevis.Gjerningsbeskrivelsen i straffeloven § 371 bokstav a er oppfylt. A visste hva han gjorde, også at han skaffet noen en uberettiget vinning på handlingstidspunktet. Han handlet derfor forsettlig, jf. straffeloven § 22 første ledd bokstav b.
A dømmes etter tiltalebeslutningen post IV.
Tingretten har vurdert grovheten av bedrageriene samlet. Tingretten bedømmer forholdene som grove, jf. straffeloven § 372, jf. § 372.
Årsaken til at tingretten vurderer grovheten i overtredelsene samlet er nærheten i tid mellom hendelsene og likheten i As handlemåte, jf. HR-2018-1660-A avsnitt 28.
Ved avgjørelsen om at bedrageriene er grove, legger tingretten særlig vekt på at flere av bedrageriene isolert sett gjelder eiendeler av betydelig økonomisk verdi, jf. straffeloven § 372 bokstav a, at det A nå er funnet skyldig i mange overtredelser over et lengre tid, jf. paragrafens bokstav c, at handlingene har et systematisk preg, jf. paragrafens bokstav d, og at A nå er funnet skyldig i å ha forledet en større krets av personer, jf. paragrafens bokstav g.
A har på handlingstidspunktene vært klar over disse omstendighetene som gjør bedrageriene er grove. Vurderingen omfatter også lovbruddet der A dømmes for forsøk på bedrageri, jf. tiltalebeslutningen post III. Når det gjelder omfanget av skadefølgen for fornærmede, har A i det minste handlet uaktsomt, jf. straffeloven § 372 bokstav a, jf. § 24.
Overtredelser i post II og IV anses etter dette som fullbyrdede grove bedrageri, jf. straffeloven § 372, jf. § 371 bokstav a, og post III anses som forsøk å grovt bedrageri, jf. straffeloven § 372, jf. § 371 bokstav a, jf. § 16.
Fredag 25. februar 2022 ca. kl. 23.30 møtte A N22 i Innherredsveien i Trondheim. N22 hadde vært på vorspiel og var på vei til Trondheim sentrum sammen med noen venner. N22 kjente igjen A som gikk på andre siden av veien og i motsatt retning som N22. N22 ropte på A for å si hei, i og med at de var bekjente fra et tidligere arbeidsforhold. A og N22 fikk deretter kontakt. Etter kort tid havnet N22 på bakken. Etter fallet var den nedre delen av den ene fortannen til N22s brukket av. A og N22 snakket litt sammen etter hendelsen. Deretter dro A, og N22 tilkalte politiet.
Spørsmålet for tingretten er om A slo N22 i ansiktet og derved utsatte N22 for en kroppskrenkelse.
Tingretten har delt seg i spørsmålet om A er skyldig etter tiltalen.
Flertallet – meddommerne Camilla Stokke og Kristian Sætnøe Skinderhaug – finner det ikke hevet over enhver rimelig og fornuftig tvil at A slo N22 i ansiktet.
Flertallet legger stor vekt på N22s forklaring om at A uten foranledning slo N22 i ansiktet, slik at N22 falt og brakk en tann. Selv om retten har sett et bilde av tannskaden og kvittering fra tannlegebehandling, foreligger ingen konkret bevisførsel utover N22s forklaring når det gjelder selve slaget. Her står forklaringene tilN22 og A mot hverandre. A nekter for å ha slått og har vist til at dette strider mot hans natur. N22s venner er ikke avhørt og er heller ikke innkalt som vitner for hovedforhandlingen. Det er dessuten ikke ført bevis for at N22 hadde andre synlige merker enn tannskaden etter hendelsen.
I og med at det ikke er ført konkrete bevis for selve slaget mot ansiktet til N22 – utover N22s egen forklaring – finner flertallet at det foreligger rimelig tvil om at A slo N22 i ansiktet.
A skal derfor frifinnes.
Mindretallet – fagdommer Gro Helland – finner det hevet over enhver rimelig og fornuftig tvil at A slo N22 slik det er beskrevet i tiltalen. N22 har gitt en detaljert redegjørelse om foranledning, selve slaget og samtalen med A etterpå, der A tilbød seg å betale N22 penger som erstatning for tanna. Et videopptak fra stedet viser at N22 og A snakket sammen. N22 kjente til A og det er ingen holdepunkt for at det før hendelsen var dårlig stemning mellom N22 og A. Derimot har N22 forklart at han ikke ønsket noen slåsskamp mellom han selv og sine venner på den ene siden, og A på den andre siden, heller ikke etter slaget. N22 prøvde derfor å roe stemningen etter slaget og tannskaden. Retten kan ikke se noen grunn til at N22 har hatt noen konkret motivasjon for å gi uriktige opplysninger til politiet – selv om mindretallet ser at N22 har en interesse i å få dekket kostnadene til tannskaden. Tannlegebehandlingen ble utført første hverdag etter hendelsen. Slik mindretallet ser det, underbygger den brukne tanna og tannbehandlingen fornærmedes forklaring. Mindretallet er på denne bakgrunn overbevist om at N22s forklaring er riktig og at A er skyldig etter tiltalebeslutningen post V.
I samsvar med flertallets stemmegivning frifinnes A for tiltalebeslutningen post V.
Tingretten finner følgende saksforhold bevist:
Søndag 8. mai 2022 ca. kl. 14.40 i Vestre Moholt-tun 3 i Trondheim førte A enOpel Combo varebil til tross for at han var ruspåvirket av blant annet alprazolam. Blodprøvene som ble tatt av A samme dag kl. 15.36 viste blant annet en konsentrasjon av alprazolam i blodet på 0,0834 mikromol per liter. Ruspåvirkningen tilsvarer en alkoholkonsentrasjon i blodet over 1,2 promille. A var klar over at han hadde inntatt rusmidler.
Avgjørende for bevisvurderingen er As uforbeholdne tilståelse og rapport om blodprøvetakingen og analyseresultatet fra Oslo universitetssykehus.
Vilkårene i vegtrafikkloven § 31 første ledd, jf. andre ledd bokstav c, jf. § 22 første ledd, jf. tredje ledd er oppfylt. A handlet i det minste uaktsomt.
A dømmes etter tiltalebeslutningen post VI a.
Tingretten finner følgende saksforhold bevist:
Mandag 12. september 2022 ca. kl. 12.30 i Havnegata 1 i Drammen førte han enmotorsykkel til tross for at han var ruspåvirket av blant annet klonazepam. Blodprøvene som ble tatt av A samme dag kl. 13.08 viste blant annet en konsentrasjon av klonazepam i blodet på 0,0169 mikromol per liter. Ruspåvirkningen tilsvarer en alkoholkonsentrasjon i blodet tilsvarende over 0,5 promille. A var klar over at han hadde inntatt rusmidler.
Avgjørende for bevisvurderingen er As uforbeholdne tilståelse og rapport om blodprøvetakingen og analyseresultatet fra Oslo universitetssykehus.
Vilkårene i vegtrafikkloven § 31 første ledd, jf. andre ledd bokstav b, jf. § 22 første ledd, jf. tredje ledd er oppfylt. A handlet i det minste uaktsomt.
A dømmes etter tiltalebeslutningen post VI b.
Tingretten skal utmåle en straff for 17 grove bedrageri, forsøk på grovt bedrageri, trusler og to tilfeller med ruskjøring.
Det er bedrageriene, vurdert samlet, som tilsier strengest straff. Tingretten tar derfor utgangspunkt i bedrageriene – postene II, III og IV – ved straffutmålingen.
Strafferammen for grovt bedrageri er fengsel inntil seks år. Det er ikke noe «normalt straffenivå» for bedrageri, jf. HR-2012-2397-A avsnitt 22. Det må foretas en konkret vurdering av blant annet tapsrisikoen og konkrete omstendigheter rundt bedrageriet. Videre gir straffenivået for tyveri og undersalg veiledning, jf. HR-2020-1945-A- avsnitt 19.
Tingretten finner at bedrageriene – postene II, III og IV – samlet tilsier en fengselsstraff i underkant av to år etter en konkret vurdering av omstendighetene ved handlingene.
Ved vurderingen legger retten vekt på at bedrageriene samlet sett gjelder verdier – og en tapsrisiko – over 2 700 000 kroner. As handlinger bærer preg av planlegging og systematikk.
Ved vurderingen av handlingens alvor legger retten i formildende retning vekt på at A har bidratt til å tilbakeføre flere gjenstander, blant annet bilen i post II q til en verdi av ca. en million kroner, og at han i ettertid blant annet har betalt for en vare og tilbakebetalt et mindre pengebeløp, jf. straffeloven § 78 bokstav b. Videre legges det i formildende retning vekt på at ett av bedrageriene gjelder forsøk og ikke fullbyrdet handling, jf. straffeloven § 78 bokstav a, jf. § 80 bokstav b. Tingretten legger også til grunn As forklaring om at enkelte handlinger ble utført for å hjelpe en eller noen bekjente, uten at dette utgjør særlig betydning i straffutmålingen. Tiltalte har ikke forklart seg om konkrete omstendigheter som likner en nødrettssituasjon.
Tingretten har funnet veiledning for vurderingen av den konkrete straffutmålingen i blant annet HR-2017-1072-A, særlig avsnittene 11 og 12, der det er tatt utgangspunkt i et straffenivå på 1 år og 6 måneder for et underslag av drøyt 1 750 000 kroner. Det er også funnet noe veiledning i Rt-2013-741 og LH-2021-34487 som handler om alvorligere bedragerier enn sakene mot A, der det er tatt utgangspunkt i en straff på henholdsvis 2 år og 6 måneder og ca. 3 år.
Når det gjelder trusselen med kniv – post I – tilsier forholdet isolert sett fengsel i 90 dager.
Ved vurderingen har tingretten sett hen til at alvorlige trusler og drapstrusler i utgangspunktet tilsier fengsel i 15-30 dager, jf. Rt-2008-401 avsnitt 11 og 12. I denne saken legges det i skjerpende retning vekt på at A holdt en kniv mot overkroppen og halsregionen til N1 samtidig som han holdt N1 fast, jf. straffeloven § 77. Dette er skjerpende selv om handlingen var spontan og ble avsluttet etter kort tid. Det legges videre i skjerpende retning, vekt på at handlingen var uprovosert og overraskende i en undergang på offentlig sted. Det er også skjerpende at trusselen var rettet mot to personer/fornærmede og at begge var mindreårige – henholdsvis 15 og 16 år på handlingstidspunktet.
I formildende retning legger tingretten vekt på at A kort tid etter at trusselen ble framsatt sa at han tullet. Uavhengig av at handlingen var ment som en spøk fra A, kan retten ikke forstå annet enn at A forstod at hans handlinger og utsagt var svært skremmende for guttene.
Tingretten har funnet noe veiledning for straffenivået i LH-2021-166253, LB-2020-52180 og LA-2022-52179.
Ruskjøringene tilsier isolert sett kortvarig fengselsstraff; post IV a kortvarig ubetinget fengselsstraff og post IV b kortvarig betinget fengselsstraff.
Ved den samlede pådømmelsen foretas et konkurrensfradrag, jf. straffeloven § 79 første ledd bokstav a.
Det gjøres videre fradrag i formildende retning at retten oppfatter As forklaring som en uforbeholden tilståelse for postene II a, II b, II d – II h, II j, II l, II m, II o – II s, III, IV, VI a og VI b, jf. straffeloven 78 f. Tilståelsesrabatt utgjør ca. 5 måneder.
Etter en samlet vurdering, etter at alle de formildende omstendigheten er vektlagt, vil en fengselsstraff for A være 1 år og 7 måneder.
Spørsmålet for tingretten blir om det er grunnlag for å gjøre straffen betinget, helt eller delvis, av at A gjennomfører narkotikaprogram med domstolskontroll, jf. straffeloven § 37 første ledd bokstav f, jf. § 38.
A har vært rusavhengig i mange år. As kriminelle handlinger synes å være motivert av å finansiere rusmisbruk. Han faller derfor innunder målgruppen i forskrift om narkotikaprogram med domstolskontroll § 3 første ledd bokstav b og c. A er nå varetektsfengslet og opplyser selv at han i løpet av den siste måneden ikke har ruset seg i den siste delen av fengslingsperioden, og at han han nå er innstilt på å bli rusfri for godt.
Spørsmålet for tingretten om A har tilstrekkelig motivasjon og er egnet til å gjennomføre narkotikaprogram utenfor fengsel.
I personundersøkelsen 6. oktober 2022 har kriminalomsorgen, Trøndelag friomsorgskontor, vurdert at A ikke er egnet for narkotikaprogram. Kriminalomsorgen har blant annet vist til at A har fått avslag på døgnbehandling, at det har vært vanskelig å kartlegge As reelle motivasjon og oppmøtekapasitet på grunn av varetektsperioden, at A begikk bedrageri kort tid etter løslatelsen fra varetekt 2. september 2022, og at han ikke har fast bolig.
I personundersøkelsen framgår at A flere ganger har startet på behandling for rusmisbruk, men at behandlingsløpet ikke er fullført. Selv om A ikke har lyktes med behandlingsforsøkene, har han ved å starte opp rusbehandling flere ganger over tid signalisert et ønske om å slutte med rusmisbruket. Ut fra straffetattesten og As forklaring legger retten til grunn at han han sonet fengselsstraff i 2017, og at han ble varetektsfengselet i 2022. Retten vurderer avslutningen av behandlingstilbudet disse årene i lys av soningen og fengslingen.
Når det gjelder boligsituasjonen, har A opplyst at han kan bo hos sin mor i påvente av at han han skaffer seg egen bolig. As oppfølger i NAV, N25, har overfor personundersøker bekreftet at A har kontaktet henne 5. september 2022 og uttrykte ønske om behandling og egen bolig. N25 har videre bekreftet at hun er positiv til samarbeid ved eventuell dom om narkotikaprogram.
Tingretten er enig med påtalemyndigheten og kriminalomsorgen i at A ikke har kommet særlig langt i prosessen med rehabilitering. Samtidig legger retten vekt på at A over flere år har signalisert et tilbakevendende ønske om å slutte med rusmisbruket. A har ikke sonet noen lengre dom siden 2017. Etter dette er A nå for første gang i posisjon til å få narkotikaprogram med domstolskontroll.
På grunn av den dokumenterte rushistorikken, As signaliserte ønske om å slutte med rus og behovet for stramme rammer i en lengre startfase, og tid til å tilrettelegge og utarbeide en plan for A, finner tingretten at det er grunnlag for en fengselsstraff, der halvparten av straffen gjøres betinget av at A gjennomfører narkotikaprogram med domstolskontroll, jf. straffeloven § 37 første ledd bokstav f. A har samtykket til slik særvilkår.
Prøvetidens lengde settes til tre år. Prøvetidens lengde er vurdert ut fra at det fastsettes en deldom, og at den betingede delen knyttes til vilkår om gjennomføring av narkotika med domstolskontroll, jf. straffeloven § 34 andre ledd og Straffeloven Lovkommentar nr. 8 til § 34, Juridika à jour per 1. juli 2022.
I og med at kriminalomsorgen ikke har funnet A egnet til narkotikaprogram, har kriminalomsorgen ikke utarbeidet forslag til innhold og vilkår for gjennomføringen av iverksettingsfasen av programmet, jf. forskrift om narkotikaprogram med domstolkontroll § 5 andre ledd. Kriminalomsorgen må derfor fremsette en begjæring til retten om at det i første møtet fastsettes vilkår for fase 1, jf. Rundskriv KDI-2018-9001, merknaden til forskriften § 5. Det bør snarlig utarbeides en gjennomføringsplan for A.
Varetektsfradraget er 97 dager, inkludert isolasjonsfradraget, jf. straffeloven § 83 første ledd, jf. andre ledd. Fradraget skal foretas i den ubetingede delen av fengselsstraffen, jf. straffeloven § 83 tredje ledd.
På grunn av at A idømmes en lengre fengselsstraff, er tingretten enig med både aktor og forsvarer i at det ikke bør fastsettes en bøtestraff i tillegg.
A er funnet skyldig i to tilfeller med ruspåvirket kjøring, jf. tiltalebeslutningen post VI a og V b.
Tingretten er enig med aktor i at det bør fastsettes en sperrefrist på tre år før A skal kunne kvalifisere seg til førerett, jf. vegtrafikkloven § 24 a andre ledd, jf. vegtrafikkloven § 33, jf. tapsforskriften § 3-2 nr. 3 andre ledd.
A har ikke pekt på noen forhold som skulle tilsi at sperrefrist er særlig byrdefullt for han.
Etter straffeloven § 67 første ledd første setning skal utbytte av en straffbar handling inndras. I stedet for utbyttet kan hele eller deler av utbyttets verdi inndras, jf. paragrafens første ledd andre setning. Dette ansvaret kan reduseres eller falle bort i den grad inndragning vil være klart urimelig.
A er dømt for bedrageri overfor Jernia AS, der han har tatt ut varer for til sammen 92 231,50 kroner uten å betale for disse. A har erkjent forholdet og har akseptert at verdien av varene inndras, jf. straffeloven § 67 første ledd andre setning.
Inndragning skjer til fordel for staten når ikke annet er bestemt, jf. straffeloven § 75 første ledd. Retten kan likevel bestemme at det inndratte skal anvendes til dekning av erstatningskrav fra den skadelidte, jf. § 75 andre ledd. Retten har dermed en skjønnsmessig adgang til å beslutte at staten skal avstå inndragningsbeløpet til fordel for den skadelidte, jf. Ot.prp.nr.90 (2003–2004) del 4, kapittel 30.1 merknader til § 75.
Spørsmålet er om retten er avskåret fra å beslutte at staten skal avstå inndragningsbeløpet til fordel for Jernia AS, idet erstatningskravet fra Jernia AS er fremsatt av N26 ved Jernias kundesenter etter en påtalefullmakt fra daglig leder i Jernia AS som ikke gir N26 fullmakt til å være stedfortreder for selskapet. Dette er en prosessuell mangel ved erstatningskravet som burde ha vært rettet før hovedforhandlingen.
Straffeloven § 75 andre ledd oppstiller ingen prosessuelle krav til erstatningskravene. For A som har akseptert inndragningen, er det ingen ulempe at verdien av utbyttet inndras til fordel for skadelidte i stedet for staten. Dersom utbyttet inndras til fordel for staten, må Jernia AS fremme ny begjæring om at det inndratte skal anvendes til dekning for erstatningskravet. Dette fremstår som en uhensiktsmessig løsning all den tid kravet er dokumentert, inndragning til fordel for skadelidte ikke er noen ulempe for A og det er snakk om betydelige verdier som staten ikke har noen tilknytning til. Retten finner derfor at staten skal avstå inndragningsbeløpet til fordel for skadelidte.
På denne bakgrunn dømmes A til å tåle inndragning av 92 231,50 krone til Jernia AS, organisasjonsnummer 913 807 146, jf. straffeloven § 67 første ledd andre setning, jf. § 75 andre ledd.
A er dømt for bedrageri, fordi han har lurt N7 til å overføre 5 800 kroner til seg. A har i ettertid ikke betalt beløpet tilbake til N7. A har erkjent forholdet og har akseptert at beløpet på 5 800 krone inndras, jf. straffeloven § 67 første ledd andre setning.
I og med at N7 ikke har framsatt erstatningskrav, inndras beløpet på 5 800 kroner til staten, jf. straffeloven § 75 første ledd.
Dersom N7 ønsker å kreve erstatning, kan N7 fremsette begjæring til tingretten om at det inndratte beløpet skal brukes til å dekke hans erstatningskrav, jf. straffeloven § 75 andre ledd.
A dømmes etter dette til å tåle inndragning av 5 800 kroner til fordel for staten, jf. straffeloven § 67 første ledd andre setning, jf. § 75 første ledd.
A er dømt for bedrageri, fordi han har lurt N10 til å overlevere en Opel Combo personbil, med registreringsnummer [kjennemerke3], til seg. Bilen var registrert med N23 som eier fra 25. februar 2022. Etter at A overtok bilen ble A registret som eier i kjøretøyregisteret.
A har ikke motsatt seg inndragning av bilen og tilbakeføring av eierskapet til rette eier.
På denne bakgrunn inndras Opel Combo personbil, med registreringsnummer [kjennemerke3], til fordel for N23, jf. straffeloven § 67 første ledd første setning, jf. § 75 andre ledd.
A er dømt for bedrageri, fordi han har lurt N11 til å overlevere en Mercedes-Benz CLK personbil, med registreringsnummer [kjennemerke8], til seg. Bilen var registrert med N11 som eier fra 10. juni 2022. A er i kjøretøyregisteret registret som eier fra 7. juli 2022.
A har ikke motsatt seg inndragning av bilen og tilbakeføring av eierskapet til rette eier. Slik saken er opplyst for retten er inndragning til fordel for N15 ikke i strid noen rettigheter fra tredjemenn, jf. straffeloven § 72.
På denne bakgrunn inndras Mercedes-Benz CLK personbil, med registreringsnummer [kjennemerke8], til fordel for N11, jf. straffeloven § 67 første ledd første setning, jf. § 75 andre ledd.
A er dømt for bedrageri overfor N15, fordi A har lurt N15 til å overlevere en Toyota Avensis personbil, med registreringsnummer [kjennemerke5], til seg. N11 var registret som eier fra 17. april 2022. A ble i kjøretøyregisteret registret som eier 31. juli 2022.
A har ikke motsatt seg inndragning av bilen og tilbakeføring av eierskapet til N15. Slik saken er opplyst for retten er inndragning til fordel for N15 ikke i strid noen rettigheter fra tredjemenn, jf. straffeloven § 72.
På denne bakgrunn inndras Toyota Avensis personbil, med registreringsnummer [kjennemerke5], til fordel for N15, jf. straffeloven § 67 første ledd første setning, jf. § 75 andre ledd.
A er dømt for bedrageri overfor N18, fordi A har lurt N18 til å overlevere en Yamaha FZ1 motorsykkel, med registreringsnummer [kjennemerke7], til seg. N11 var registret som eier fra 10. juni 2022. A ble i kjøretøyregisteret registret som eier 7. juli 2022. Motorsykkelen er beslaglagt av politiet. A har ikke motsatt seg inndragning av bilen og tilbakeføring av eierskapet til N18.
På denne bakgrunn inndras Yamaha FZ1 motorsykkel, med registreringsnummer [kjennemerke7], til fordel for N18, jf. straffeloven § 67 første ledd første setning, jf. § 75 andre ledd.
A er dømt for bedrageri overfor N3, fordi A har lurt N3 til å gi fra seg sin Yamaha FZ1 motorsykkel. N3 har fått motorsykkelen tilbake, men motorsykkelen var da påført skader. A har erkjent at han har veltet med motorsykkelen.
Påtalemyndigheten har på vegne av N3, fremsatt krav om erstatning på 55 000 kroner for utgifter til reparasjon av motorsykkelen. Det er da gjort et fradrag for standardheving på motorsykkelen. A har i retten akseptert å betale beløpet på 55 000 kroner til N3.
Tingretten finner det er godtgjort A er erstatningsansvarlig for 55 000 kroner og dømmes til å betale beløpet til N3.
A er dømt for bedrageri overfor N6, fordi A har lurt N6 til å betale 2 000 kroner for en drone som N6 ikke har fått. A har erkjent erstatningsansvar for forholdet.
A dømmes til å betale 2 000 kroner i erstatning til N6.
A er dømt for bedrageri overfor N8, fordi A har lurt N8 til å betale 6 259 kroner for en robotgressklipper som N8 ikke har fått. A har erkjent erstatningsansvar for forholdet.
A dømmes til å betale 6 259 kroner i erstatning til N8.
A er dømt for bedrageri overfor N9, fordi A har lurt N9 til å overføre sin Alfa Romeo personbil uten å betale kjøpesummen på 102 500 kroner. Bilen har i ettertid fått ny eier, og det er ikke grunnlag for å inndra selve bilen. N9 er dermed påført et økonomisk tap på 102 500 kroner som følge av bedrageriet. A har erkjent erstatningsansvar for beløpet.
A dømmes til å betale 102 500 kroner i erstatning til N9.
A er dømt for bedrageri, fordi han har lurt N10 til å gi fra seg en Opel Combo personbil, med registreringsnummer [kjennemerke3], som N10 var i besittelse av. N10 har senere hentet bilen.
Påtalemyndigheten har på vegne av N10 krevd 7 500 kroner i erstatning for utgifter. Påtalemyndigheten har angitt at erstatningskravet omfatter følgende poster:
A har akseptert erstatningsansvar for utgiftene til å hente bilen.
Utgiftene til bompenger og diesel, i forbindelse med å hente bilen er angitt til henholdsvis 140 kroner og 2 827 kroner. Utgiftene som til sammen utgjør 2 967 kroner anses godtgjort. A dømmes til å betale erstatning for disse utgiftene, jf. straffeprosessloven § 432 første ledd.
Det er ikke ført bevis for den øvrige delen av kravet om skader og slitasje. For retten er det kun fremlagt en e-post fra N10 som verken inneholder dokumentasjon på skader/slitasje, eller at det påståtte tapet er forårsaket av bedrageriet. Opplysningene i saken er derfor ikke tilstrekkelig til at størrelsen på kravet om erstatning for slitasje og skader kan fastsettes, jf. straffeprosessloven § 432 første ledd.
Dersom N10 fastholder å ha ytterligere erstatningskrav enn det han har fått dom for, kan han reise sak om restkravet etter tvistelovens regler, jf. straffeprosessloven § 432 fjerde ledd.
A dømmes etter dette til å til å betale 2 967 kroner i erstatning til N10.
A er dømt for bedrageri overfor N12, fordi A har lurt N12 til å overføre sin Audi A5 personbil uten å betale kjøpesummen på 92 000 kroner. N12 er dermed påført et økonomisk tap på 92 000 kroner som følge av bedrageriet. A har erkjent erstatningsansvar for beløpet.
A dømmes til å betale 92 000 kroner i erstatning til N12.
A er dømt for bedrageri overfor N13, fordi A har lurt N13 til å overføre 3 129 kroner til seg. Selv om A i ettertid har tilbakeført 500 kroner, er N13 påført et økonomisk tap på 2 629 kroner som følge av bedrageriet. A har erkjent erstatningsansvar for beløpet.
A dømmes til å betale 2 629 kroner i erstatning til N13.
A er dømt for bedrageri overfor N14, fordi A har lurt N14 til å overføre 3 000 kroner. A har erkjent erstatningsansvar for beløpet.
A har videre akseptert å betale tilbake 3 000 kroner som N14 ved en feil overførte til A da han skulle kreve tilbakebetaling på Vipps, jf. condictio indebiti. Umiddelbart etter overføringen gjorde N14 A oppmerksom på feilen.
A dømmes til å betale 6 000 kroner til N14.
Det følger av skadeserstatningsloven § 3-1 at det kan kreves erstatning for personskade for blant annet lidt skade og framtidige utgifter som personskaden antas å påføre skadelidt i framtiden.
A er frifunnet for kravet om straff for overtredelse av straffeloven § 271. Det følger av uskyldspresumpsjonen i Grunnloven § 96 andre ledd og Den europeiske menneskerettighetskonvensjon (EMK) artikkel 6 nummer 2 at A har krav på å bli ansett som uskyldig i dette forholdet.
Kravet for å tilkjenne erstatning er beviskravet annerledes og vesentlig lavere enn det strenge beviskravet for å konstatere straffeskyld. For at N22 skal tilkjennes erstatning for økonomisk tap kreves det klar sannsynlighetsovervekt for at A slo N22 i ansiktet, at A handlet forsettlig eller uaktsomt, og at tannskaden var en påregnelig følge. Det kreves altså ikke at dette er bevist utover enhver rimelig og fornuftig tvil.
En samlet tingrett finner at vilkårene for å tilkjenne erstatning er oppfylt.
Tingretten finner at det er klar sannsynlighetsovervekt for at A slo N22 i ansiktet, slik at N22 falt. Det legges særlig vekt på N22s detaljerte forklaring om slag og foranledningen til dette, herunder også om at A erkjente ansvar for tannskaden umiddelbart etter hendelsen, og at N22 rett etter hendelsen fant grunn til å tilkalle politiet. N22 var ikke beruset av betydning. Det legges videre vekt på bildet av N22s tannskade som politiet har tatt rett etter hendelsen, nemlig at den nedre delen av høyre fortann var brukket etter hendelsen, og at N22 oppsøkte tannlege etter forholdsvis kort tid etter. Tingretten har merket seg at det ikke var andre synlige skader i ansiktet på bildet som politiet tok av N22. Retten mener likevel at dette ikke rokker ved en klar sannsynlighetsovervekt for at A slo N22 i ansiktet.
Tingretten finner videre klar sannsynlighetsovervekt for at det for A var overveiende sannsynlig at han slo N22 i ansiktet. Videopptak viser at A og N22 pratet sammen i tidsrommet rundt hendelsen. Opptaket vurderes i lys av N22s forklaring om at A og N22 snakket sammen om tannskaden og dekning av utgifter til behandling av skaden. Tingretten har merket seg A forklaring om at det ikke ligger til hans natur å slå, uten at dette rokker ved sannsynlighetsvurderingen som nevnt.
Dernest finner tingretten at det er klar sannsynlighetsovervekt for at det er årsakssammenheng mellom sannsynliggjort slag og at den nedre delen av høyre fortann ble brukket. Det er ingen holdepunkt for at N22 hadde tannskaden før han kom i kontakt med A. Det er klar sannsynlighetsovervekt for at tannskaden oppstod ved at N22 falt som følge av det sannsynliggjorte slaget. N22 var ikke særlig beruset og har redegjort forholdsvis detaljert for hendelsesforløpet. Det er allmenn kunnskap at det er påregnelig med tannskade ved fall som medfører at ansiktet treffer hardt underlag.
Etter dette pålegges A å erstatte utgiftene til tannbehandling som N22 har dokumentert med kvittering fra tannlege, altså 8 599 kroner.Det presiseres at denne sivilrettslige avgjørelsen ikke rokker ved, eller stiller i tvil, riktigheten av den fullstendige frifinnelsen for straffekravet.
N22 har i retten fortalt at han vil bli påført et framtidig økonomisk tap for tannskaden. Til tross for oppfordring fra aktor, har N22 ikke framlagt noen bekreftelse på framtidig tap fra tannlege. Påtalemyndigheten har derfor ikke fremsatt noe krav om erstatning for framtidig tap for N22, jf. straffeprosessloven § 427 første ledd. N22 har heller ikke selv framsatt noe konkret erstatningskrav for framtidig tap for retten, jf. straffeprosessloven § 428.
Tingretten nevner for ordens skyld at det kan reises sak om erstatning etter tvistelovens regler dersom N22 mener at han har krav på erstatning for framtidige tap.
Det følger av skadeserstatningsloven § 3-5 første ledd at den som forsettlig eller grovt uaktsomt har voldt skade på person (bokstav a) eller tilføyd krenkelse eller utvist mislig atferd som nevnt i § 3-3 (bokstav b), kan dømmes til å betale en slik oppreisningserstatning til skadelidte som retten finner rimelig for den voldte tort og smerte og for annen krenking eller skade av ikke-økonomisk art. Den skadevoldende handling som N22 hevder at A har utført, altså kroppskrenkelse, er en krenkelse som omfattes av oppregningen i skadeserstatningsloven § 3-3.
Som nevnt ovenfor er A frifunnet for kravet om straff, og han har krav på å bli ansett som uskyldig i forholdet han nå blir frifunnet for.
Som for erstatningsansvar for økonomisk tap, er også beviskravet for oppreisningserstatning lavere enn det strenge beviskravet for å konstatere straffeskyld. For at N22 skal kunne tilkjennes oppreisningserstatning er det tilstrekkelig med klar sannsynlighetsovervekt for kroppskrenkelsen. Slik klar sannsynlighetsovervekt foreligger. Det vises til redegjørelsen ovenfor om økonomisk tap.
Oppreisningserstatning skal fastsettes med grunnlag i en bred, skjønnsmessig helhetsvurdering, hvor handlingens objektive grovhet, skadevolders skyld, fornærmedes subjektive opplevelse av krenkelsen og arten og omfanget av de påførte skadevirkninger skal tillegges vekt. Det vil ut fra forholdene i den enkelte sak kunne variere hvilke momenter som kommer i forgrunnen.
N22 har forklart seg om betydelig smerter i tannen og problemer med å spise i den første tiden etter hendelsen. På grunn av skaden måtte N22 rotfylle fortannen, og deler av fortannen er kunstig. Også i den senere tiden har hendelsen preget N22, fordi han i større grad enn tidligere er «på vakt» når han er ute i det offentlige rom.
På grunn av følgene for N22 finner tingretten at det er rimelig å tilkjenne oppreisningserstatning. Erstatningen fastsettes skjønnsmessig til 10 000 kroner, slik aktor har påstått. Tingretten har funnet noe veiledning i LB-2016-116154.
Det presiseres igjen at denne sivilrettslige avgjørelsen ikke rokker ved, eller stiller i tvil, riktigheten av den fullstendige frifinnelsen for straffekravet.
A er dømt for trusler mot N1 ved bruk av kniv. Trusler omfattes av oppregningen av skadevoldende handlinger som etter sin art kan gi grunnlag for oppreisning dersom retten finner det rimelig, jf. skadeserstatningsloven § 3-3, jf. § 3-5 første ledd bokstav b.
Som det fremgår under punkt 5.9, skal oppreisningserstatning fastsettes med grunnlag i en bred, skjønnsmessig helhetsvurdering, hvor handlingens objektive grovhet, skadevolders skyld, fornærmedes subjektive opplevelse av krenkelsen og arten og omfanget av de påførte skadevirkninger skal tillegges vekt.
N1 fortalte i retten at hendelsen har preget han. I de første dagene strevde han med å sove. Etter hendelsen har N1 blitt mer usikker og oppmerksom på omgivelsene sine når han har er ute. N1 var tydelig preget da han forklarte seg i retten. Selv om A sa at han tullet da han tro, er det meget grov krenkelse han utsatte N1 for ved å holde N1 fast og samtidig holde en kniv mot han. I tillegg er N1s unge alder skjerpende.
Tingretten finner det rimelig å tilkjenne N1 en oppreisningserstatning på 20 000 kroner, slik aktor har påstått.
Retten finner det også rimelig å tilkjenne N2 oppreisningserstatning. Det vises til den generelle redegjørelsen i punkt 5.10.
Videre legger tingretten vekt på at hendelsen også var meget skremmende for N2, selv om trusselen var rettet mot N2 i mindre grad enn mot N1. Også N2 er fortsatt preget av hendelsen. Han tenker jevnlig på trussel-episoden og er «forbered» på at noe liknende kan skje igjen.
Oppreisningserstatningen til N2 fastsettes skjønnsmessig til 15 000 kroner i samsvar med aktors påstand.
Sett hen til det erstatningsansvaret som A idømmes, at han skal sone fengselsstraff av betydelig lengde og at han har tilstått en rekke poster, finner tingretten det ikke rimelig å dømme A til å betale erstatning for sakskostnader.
Dommen er avsagt under dissens, ref. punkt 2.3 post V.
DOMSSLUTNING
Straffen settes til fengsel i 1 – ett – år og 7 – sju – måneder, derav 8 – åtte – måneder gjøres betinget med en prøvetid på 3 – tre – år, jf. straffeloven § 34, og på det særlige vilkår at A gjennomfører narkotikaprogram med domstolkontroll, jf. straffeloven § 37 første ledd bokstav f.
Til fradrag i den ubetingede delen av fengselsstraffen kommer 97 – nittisju – dager for gjennomført varetekt, jf. straffeloven § 83 første ledd, jf. andre ledd, jf. tredje ledd.
innen 14 – fjorten – dager fra dommens forkynnes med tillegg av lovens forsinkelsesrente fra forfall og til betaling skjer.
innen 14 – fjorten – dager fra dommens forkynnes med tillegg av lovens forsinkelsesrente fra forfall og til betaling skjer.