I 2013 inngikk Stiftelsen DNV og Mayfair en avtale om sammenslåing av DNV Group AS og Germanischer Lloyd SE. Stiftelsen DNV etablerte i den forbindelse datterselskapet DNV som ble eier av 63,5 % av aksjene i DNV GL. Mayfair ble eier av resten.
Partene er enige om at fremstillingen av sakens bakgrunn under punkt 5.1 «Følgende faktum er lagt til grunn for vedtaket» i skattekontorets vedtak i hovedsak er beskrivende hendelsesforløpet i saken:
«Selskapets hadde styremøte 20. oktober 2016 og sak 7 omhandlet eierskapsmodellen i DNV GL. Det fremgår av styrebeslutningen at aksjonærsammensetningen innebar en utfordring, med alvorlige konflikter og manglende tillit mellom aksjonærene. Det var etter styrets syn en reell fare for at disse forholdene hadde en negativ virkning på DNV GLs virksomhet.
Det ble skissert to mulige løsninger etter bestemmelsene i aksjonæravtalen. At Selskapet kjøpte Mayfairs aksjer i DNV GL, eller at det ble foretatt en børsnotering. Styreleder fikk av styret fullmakt til å «engage finansial advisor, perform a valuation of DNV GL and if possible to enter into negotiations with Mayfair».
Valget falt på Greenhill og mandatavtalen mellom Selskapet og Greenhill er datert 11. november 2016. Etter avtalen så var Greenhills rolle som eksklusiv finansiell rådgiver å levere følgende tjenester:
Av avtalen fremgår det at Greenhill skal motta honorar i form av et «Retainer Fee» på tilsammen 1 000 000 euro. I tillegg skulle Greenhill motta et «Success Fee» på 4 000 000 euro når transaksjonen var gjennomført og et «Discretionary Fee 1 og 2» på tilsammen 2 500 000 euro etter nærmere fastsatte vilkår.
Philip Meyer-Horn fra Greenhill hadde etter inngåelsen av mandatavtalen et møte med Hinrich Stahl fra Maryland GmbH 7. desember 2016 og med Wolfhart Hauser også fra Maryland GmbH 16. desember 2016. Det bemerkes at Maryland GmbH er forvaltningsselskapet til Mayfair.
På grunnlag av den informasjon Philip Meyer-Horn fikk i møtene laget Greenhill et notat datert 16. januar 2017 hvor forskjellige alternativer ble lagt frem og vurdert. De tre alternativene var fullt oppkjøp, deling av Selskapet eller å fortsette virksomheten uten endringer. Avslutningsvis skisseres det forslag om at følgende informasjon skal medeles Gunter Herz (ansett som nestoren i familien bak Mayfair):
Det bemerkes at i tilsvaret fra Selskapet av 9. mars 2020 anføres det at Greenhill forslår at Greenhill gjennomfører møter begge parter for å finne en minnelig løsning jf. notatet av 16. januar 2017. Etter skattekontoret syn er det ikke dekning for denne anførselen. Forslaget er at «DNV has engaged Greenhill and would ask that your team meets with them to explore a possible roadmap for an amicable separation». Dvs. at forslaget er at Greenhill, som representant for Selskapet, møter Mayfairs team for å finne en minnelig løsning.
Brevet ble sendt 3. mars 2017 og var signert av styreleder Leif-Arne Langøy. Av brevet fremgår blant annet at «DNV sees the relationship between DNV and Mayfair as severely damaged. This is unfortunate and expectations were certainly different at the time of the merger, however, the status quo is unsatisfactory for DNV and I would not be surprised if the same holds true for Mayfair».
Videre fremgår det forslag om at de to aksjonærene starter forhandlinger om en oppløsning. I tillegg at «DNV has thought long and hard about this and we feel it may be in everybody's interest if such discussions could be held with as little legacy as possible. We have therefore concluded that it may be best at our end to engage an advisor to help us through such possible discussions. We have therefore engaged Greenhill (Philip Meyer-Hom) who obviously know the subject and us intimately».
I tilsvaret fra Mayfair til Leif-Arne Langøy datert 16. mars 2017 fremgår det at «The Maryland Team is of course available for a meeting with Philip Meyer-Horn to learn more about your proposal».
Møtet ble avholdt i Hamburg 28. mars 2017 og fra Greenhill deltok Philip Meyer-Horn og Andreas Bienert. Fra Mayfair Hinrich Stahl og Johannes Lafrentz. I e-post 29. mars 2017 referer Andreas Bienert at møtet startet med at Philip Meyer-Horn opplyste at Greenhill ikke hadde noe konkret tilbud. Men at de ønsket å undersøke om det var grunnlag for en omforent løsning. Videre var temaene i møtet driften i DNV GL og verdsettelse av aksjene med mer.
Etter møtet foreslo Greenhill overfor Selskapet at «As a next step, we suggest to schedule a face-to-face meeting between DNV and Greenhill to discuss the appropriate € value of a potential offer, options, tactics and the potential way forward».
Det ble avholdt styremøte i Selskapet 25. april 2017. Av referatet fremgår det at prosjektgruppen med styreleder Leif-Arne Langøy, visestyreleder Morten Ulstein og styremedlem Rebekka Glasser Herlovsen var positive til å fremme et tilbud på NOK 10 mrd. Styret ga deretter styreleder fullmakt til å fremme et tilbud på Mayfairs aksjer i DNV GL.
I brev av 2. mai 2017 fremsatte Leif-Arne Langøy et tilbud på Mayfair aksjer i DNV GL med NOK 10 mrd. Av brevet fremgår også «Further to our correspondence in March 2017 and the meeting in Hamburg between our respective representatives on 28 March 2017, DNV is pleased to submit the following acquisition proposal (the «Proposal») in relation to the Proposed Transaction».
Philip Meyer-Horn ringte Hinrich Stahl i Mayfair den 12. mai 2017. Etter samtalen sendte Philip Meyer-Horn en epost til Torolf Aadnesen (ansatt i Selskapets administrasjon), hvor det fremgår det at Gunter Hertz var på seiltur og at han derfor ikke hadde svart på tilbudet. Det fremgår for øvrig at etter Mayfairs syn så var tilbudet på NOK 10 mrd. betydelig lavere enn det Mayfair kunne akseptere.
Styremedlem i Selskapet Morten Ulstein hadde et møte med Marcus Wandt og Johannes Lafrendz fra Mayfair og Philip Meyer-Horn fra Greenhill i Oslo 31. mai 2017. Av referatet fremgår det at tema i møtet var verdsetting av DNV GL. Den 2. juni 2017 laget Greenhill et notat hvor flere finansieringsformer vurderes, samt et utkast til brev til Mayfair. PÅ grunnlag av utkastet som Greenhill hadde utarbeidet sendte styreleder Leif-Arne Langøy et nytt brev til den 21. juni 2017.
Av brevet fremgår blant annet «We also took note that your family would agree to a purchase price of NOK 13.O bn for Mayfair's 36,5% equity stake in DNV GL. We believe that this price level is not justifiable by any measure. Our offer dated 2 May 2017,reflects the full value of DNV GL taking into account the earnings uplift as foreseen in the current business plan and, in addition, through-cycle profitability».
Gunter Hertz svarte på tilbudet i brev av 3. juli 2017 til Leif-Arne Langøy. Av svaret fremgår det at Mayfair vil vurdere et bud på NOK 13 mrd.
Den 18. juli 2017 hadde Philip Meyer-Horn et møte med Marcus Wandt og av e-post oversendt Selskapet fremgår det at Philip Meyer-Horn uttalte at et bud på NOK 13 mrd. ikke var et beløp noen i Selskapet ville skrive under på. Videre ble andre forhold rundt en eventuell transaksjon diskutert. I e-posten konkludrerer Philip Meyer-Horn med at «ln summary, I think this needs a lot more time and patience at the DNV end. They need to absorb first that you have no pressure whatsoever. lf they sense the opposite, they will not back down from their valuation expectation of NOK13bn. They can simply afford to gamble. The current situation with relevant M&A targets being pursued may be a first step to show them that the buy-out of their stake is of a lower priority to you. Once that has crystallised it may be possible to start another approach – this time informally through Markus with the request that he first tests the water with Guinter Herz before something is submitted.»
Av referatene fra styremøtene 23. og 24. oktober 2017 fremgår det at situasjonen var fastlåst og at avstanden mellom Selskapets bud på NOK 10 mrd. og Mayfair krav på NOK 13 mrd. var tema. Av referatet fra styremøtet 24. oktober fremgår følgende «There have been no formal meetings between the parties since the August Board meeting, but the Vice Chairman, Morten Ulstein had an informal meeting with Markus Wandt after the DNVGL Board meeting in August. The indication from this meeting was that Mayfair is still interested in progressing the negotiations, and that there are some incentives on the Mayfair side to complete a transaction by the end of the year.The Chairman and the Vice Chairman of the Board will meet again with Markus Wandt after the Board meeting to see if it is possible to resume the negotiations.»
Videre fremgår det av styremøterefereratet at «The Board discussed the standing offers from the parties of NOK 1O bn and NOK 13 bn respectively and reflected on the possibility of reaching an agreement at levels in between. It was also discussed if a split deal could be an option, where DNV would buy 213 of Mayfair's shares now and where Mayfair is given a put option / and DNV a call option for the remaining shares during a 3-4-year period. In such a scenario, Mayfair would be given 1 board member after the first part of the transaction with no additional rights agreed in a shareholders' agreement.»
Det ble avholdt styremøte 14. november 2017 og av referatet fremgår det at aksjonærene er enige om en avtale som innebærer at Selskapet betaler NOK 12 mrd. for Mayfairs aksjer i DNV GL. Det er ikke fremlagt noen dokumentasjon som viser hvordan disse forhandlingene er gjennomført. Det fremgår imidlertid av notatet fra Greenhill at Styreleder i DNV GL Leif-Arne Langøy og Torolf Aadnesen fra administrasjonen i DNV GL hadde et møte med Markus Wandt og Johannes Lafrentz (begge Mayfair) 1. november 2017.
Av referatet fremgår det at styret «authorised the BOD work Group and Management to continue and complete the ongoing negotiations with Mayfair regarding the term sheet for a share purchase of Mayfair's 36.594 shareholding in DNV GL Group AS ln accordance with the frames presented to the Board, The Board authorized the Chairman of the Board, Leif-Arne Inngøy to sign the term sheet on behalf of Det Norske Veritas Holding AS».»
Term Sheet ble signert 14. november 2017, SPA ble signert 8. desember 2017 og transaksjonen ble gjennomført 14. desember 2017. Det ble betalt både «retainer fee» og «success fee» til Greenhill.
Selskapet rapporterte opprinnelig merverdiavgift på «retainer fee» i mva-meldingene til 6. termin 2016 samt 2. og 3. termin 2017. Etter en nærmere vurdering kom DNV til at dette var feil og rapporterte derfor ikke merverdiavgift på «success fee» i mva-meldingen for 1. termin 2018. Samtidig korrigerte de merverdiavgiften som var rapportert på «retainer fee» i endringsmeldinger til 6. termin 2016 og 2017.
Skatteetaten foretok en kontroll av regnskapene og på grunnlag av opplysningene som der kom frem, ble det varslet om at skattekontoret vurderte å endre fastsettelsene for inntektsårene 2016 og 2017. Det fremgikk av varselet at skattekontoret vurderte å øke utgående merverdiavgift med til sammen kr 12 174 980.
Etter et møte mellom skattekontoret og DNV, og etter at selskapet hadde inngitt tilsvar til varselet, sendte skattekontoret i september 2021 brev med utkast til vedtak. Dette ble kommentert av DNV i brev av 6. oktober 2021. Skattekontoret fattet så vedtak om fastsetting av merverdiavgift med kr 12 174 980 datert 9. november 2021.
DNV tok ut stevning mot staten ved Skatteetaten for Oslo tingrett 22. februar 2022 om at vedtaket er ugyldig. Staten ved Skatteetaten innga tilsvar 5. april 2022. Hovedforhandling ble gjennomført 7. til 9. september 2022 med ett hovedinnlegg fra hver side. Det ble avgitt partsforklaring fra DNV og ellers en vitneforklaring. Retten fikk presentert de dokumentbevis som fremgår av rettsboken.
Vedtaket er basert på feil bevisbedømmelse og rettsanvendelse, og vedtaket må oppheves som ugyldig.
Tjenesten fra Greenhill er omfattet av unntaket i mval. § 3-6 for «omsetning og formidling av finansielle tjenester», «herunder ... e) omsetning av finansielle instrumenter», og er derfor ikke er merverdiavgiftspliktig.
Vedtaket er basert på at (i) tjenesten omfatter både ytelser som er omfattet av unntaket i mval. § 3-6 og ytelser som isolert sett ikke er det, (ii) at ytelsene er integrerte på en slik måte at de skal behandles som én sammensatt/samlet tjeneste etter merverdiavgiftsloven, og (iii) at spørsmålet om avgiftsplikt derfor må avgjøres etter den såkalte «hovedytelseslæren». Tvistetemaet er om hovedytelsen i tjenesten levert av Greenhill er ytelsene omfattet av mval. § 3-6 eller ytelsene som isolert sett ikke omfattes av dette avgiftsunntaket.
Hovedytelsen i Greenhills tjeneste er formidling som omfattes av unntaket i mval. § 3-6. Begrunnelsen for dette er de «elementer som særlig karakteriserer den aktuelle transaksjonen» og saksøkers «hovedsiktemål med tjenestene ... isolert sett», jf. Rt-2009-1632 avsnitt 55.
Det som særlig karakteriserer transaksjonen er utgangspunktet for vurderingen. Partene var godt kjent med hverandre og transaksjonsobjektet, men hadde vært gjennom en opprivende konflikt som resulterte i at det ikke lenger var noen kontakt eller dialog mellom partene og dermed ingen plattform for å diskutere en aksjetransaksjon. Hovedsiktemålet med tjenesten var formidling for saksøker var derfor å få bistand til å etablere kontakt og dialog med Mayfair og forhandle om kjøp av Mayfairs aksjer i DNV GL, og alle ytelsene Greenhill leverte understøttet dette formålet.
Saksøker har lagt ned følgende påstand:
Sakens tvistepunkt er om tjenestene er merverdiavgiftspliktige rådgivningstjenester etter hovedregelen i mval. § 3-1, jf. § 3-30, eller om avgiftsunntaket for «formidling» av finansielle tjenester kommer til anvendelse, jf. mval. § 3-6 første ledd bokstav e.
Det er enighet om at Greenhill leverte en sammensatt ytelse til DNV, og spørsmålet er hva som etter en konkret og samlet vurdering særlig karakteriserer ytelsen etter den såkalte «hovedytelseslæren», jf. Rt-2009-1632 (ABG Sundal Collier) avsn. 53-56.
Skattekontorets vedtak bygger på korrekt faktum og rettsanvendelse. Det lider heller ikke av andre feil som kan medføre ugyldighet.
Formidlingsunntaket skal tolkes strengt, jf. Rt-2009-1632 (ABG Sundal Collier) avsn. 36. Ved levering av en sammensatt ytelse slik som denne vil utførelse av én eller flere megleroppgaver ikke være tilstrekkelig til å oppnå avgiftsunntak dersom oppdraget etter en totalvurdering ikke bærer «preg» av formidling.
Etter skattekontorets syn var DNVs hovedsiktemål med å engasjere Greenhill ikke å motta formidlingstjenester. Mandatavtalen beskrev – og det praktiske arbeidet bestod i – en rekke «typiske» rådgivningsoppgaver, herunder råd om strategi og utforming av selskapsanalyser og verdsettelser. At mandatavtalen inneholdt et suksesshonorar ved aksjesalg, er etter rettspraksis ikke avgjørende ved vurderingen.
Oppdraget bar mindre preg av meglingsvirksomhet. Det mangler en rekke kjennetegn som vanligvis følger med slike oppdrag. Saken har mer til felles med den rådgivning som gjøres i forbindelse med fusjoner og oppkjøp. Motparten var allerede identifisert, og det er ikke dokumentert at Greenhill kontaktet andre interessenter. Bakgrunnen for engasjementet var behov for en løsning etter flere konflikter med minoritetsaksjonær. Greenhill skulle ha dialog med Mayfair, avklare deres ståsted og teste deres grenser – og melde tilbake til DNV. Greenhills mandat var begrenset, og den vesentligste delen av bistanden fant sted tidlig i en lengre prosess. Når det senere ble reelle forhandlinger mellom partene, er det ikke dokumentert at Greenhill hadde noen særlige meglingsoppgaver. Derimot spilte DNV en aktiv og utadrettet rolle. Alt i alt opptrådte Greenhill som DNVs representant og hadde ikke den selvstendighet som er karakteristisk for megleroppdrag. Samlet var Greenhills formidlingsrolle var underordnet rådgivningselementet.
Avgiftsunntaket i mval. § 3-6 første ledd bokstav e kommer derfor ikke til anvendelse. Det skal betales merverdiavgift på hele tjenesten, slik skattekontoret har lagt til grunn.
Saksøkte har lagt ned følgende påstand:
Retten skal vurdere gyldigheten av skattekontorets vedtak. Skattekontoret kom til at kjøpet av tjenestene fra Greenhill merverdiavgiftspliktige. Vedtaket er basert på at saksøker plikter å beregne og betale merverdiavgift på tjenesten fra Greenhill etter mval. § 11-3, jf. § 3-30, som etablerer avgiftsplikt for mottaker av «fjernleverbare tjenester»som er «kjøpt utenfor merverdiavgiftsområdet»dersom «mottakeren er næringsdrivende ... hjemmehørende i merverdiavgiftsområdet»og «tjenesten er merverdiavgiftspliktig ved omsetning i merverdiavgiftsområdet».
Partene er enige om at tjenesten fra Greenhill er en fjernleverbar tjeneste kjøpt utenfor Norge og at saksøker er mottaker av tjenesten og næringsdrivende hjemmehørende i Norge. Uenigheten gjelder standpunktet i vedtaket om at «tjenesten er merverdiavgiftspliktig ved omsetning i merverdiavgiftsområdet». Spørsmålet for retten er om unntaket for finansielle tjenester får anvendelse, jf. merverdiavgiftsloven § 3-6.
Merverdiavgiftsloven § 3-6:
«Omsetning og formidling av finansielle tjenester er unntatt fra loven, herunder
Det er alternativ e som er aktuelt i dette tilfellet fordi tjenesten er knyttet til DNVs kjøp av aksjer fra Mayfair, se også verdipapirhandelloven § 2-2.
Formidlingsbegrepet i § 3-6 viderefører meglingsbegrepet i tidligere merverdiavgiftslov § 5b nr. 4 bokstav e). Rettspraksis tilknyttet bestemmelsen er derfor relevant. Når det gjelder anvendelsen av unntaket i § 3-6 bokstav e) på tjenester fra investeringsbanker eller verdipapirforetak ved aksjetransaksjoner, er dommen i Rt-2009-1632 sentral. Den gjelder merverdiavgift for bistand ytet fra to verdipapirforetak i forbindelse med tre ulike transaksjoner. Det fremgår av dommen at unntaket skal tolkes i samsvar med praksis fra EU-domstolene, og Høyesterett behandler i sin avgjørelse de sentrale dommene fra EU-domstolen.
Unntaket for finansielle tjenester skal tolkes strengt, jf. Rt-2009-1632 avsnitt. 36 med henvisning til både forarbeider og EU-praksis fordi det er et unntak fra det alminnelige prinsipp om avgiftsplikt for tjenester.
Hvorvidt Greenhill kan sies å ha formidlet aksjene mellom Mayfair og DNV slik at unntaket får anvendelse reiser to problemstillinger. For det første om Greenhill har utført en meglerfunksjon i forbindelse med DNVs kjøp av aksjer fra Mayfair, og for det andre hva som eventuelt var hovedytelsen i den samlede tjenesten som Greenhill leverte. Selv om dette er spørsmål som kan ha en indre sammenheng, mener retten at dette i utgangspunktet er to separate rettslige vurderinger.
I det følgende har begrepene mellommann, megler og formidler det samme innholdet.
En vurdering av om tjenestene fra Greenhill faller inn under unntaket, må ta utgangspunkt i de tjenestene som ble levert. Retten vil derfor først trekke opp noen sentrale punkter.
Oppdraget til Greenhill hadde sitt utgangspunkt i at styret i DNV vurderte eierstrukturen som negativ for DNV GL. Styret ønsket derfor å undersøke om det var et alternativ at DNV kjøpte aksjeposten i DNV GL fra Mayfair. Det vises til vedtak fra styremøte 20. oktober 2016.
Phillip Meyer-Horn ble valgt som «financial advisor» eller investeringsrådgiver. Bakgrunnen var at Meyer-Horn tidligere hadde arbeidet med DNV i forbindelse med fusjonen, hadde kunnskap til det tyske næringslivet generelt og hadde kjennskap til Mayfair-systemet. Det vises blant annet til partsforklaring fra Aadnesen.
Det ble inngått en oppdragsavtale i november 2016. I avtalen, eller «the engagement letter», ble Greenhill engasjert som eksklusiv «financial advisor» i forbindelse aksjekjøpet. Avtalen lister opp en rekke tjenester i bokstavene (a) til (f) Greenhill skal utføre dersom selskapet ber om det.
«In connection with its engagement hereunder, on the terms and subject to the conditions of this letter, Greenhill shall where appropriate, to the extent requested by the Company
På bakgrunn av bevisførselen legger retten til grunn at dette i hovedsak var et standardmandat og i liten grad tilpasset det aktuelle oppdraget. Som avtalen også legger opp til, vil tjenestene nærmere måtte avtales mellom partene. Retten viser til forklaringen fra både Aadnesen og Meyer-Horn. Avtalen har dermed begrenset veiledning med tanke hvilke tjenester som faktisk ble levert.
Basert på de fremlagte bevisene, herunder dokumentasjon fra styremøter, underlagt til styremøter og e-poster mellom Greenhill og DNV, finner retten at tjenestene fra Greenhill hovedsakelig bestod av kontakt med Mayfair og av utarbeidelse av presentasjoner til styret i DNV.
Phillip Meyer-Horn tok kontakt og hadde møter med sentrale personer i Mayfair-systemet. Det var, basert på bevisførselen i retten, i alle fall fem møter mellom desember 2016 og juni 2017. Dokumentasjonen viser møter i desember 2016 (to), mars 2017, mai 2017 (to) og juni 2017. Det var kontakt med DNV både i forkant og etterkant av disse møtene – både for å avklare samtaletema og analysere samtalene. Tema på de første møtene var å finne ut hvem som var beslutningstakere i Mayfair, og avklare om det var et alternativ for Mayfair å selge aksjene til DNV, se blant annet referat fra møte mellom Mayfair og Greenhlll 28. mars 2017. Etter hvert ble også verdi av aksjene og transaksjonsmodell temaer i møtene, se blant annet referat av møte mellom Mayer-Horn og Markus Wandt i Mayfair 18. juli 2017.
Videre bestod tjenestene fra Greenhill av å utarbeide presentasjoner for styret i DNV som beslutningsgrunnlag for til en eventuell avtale med Mayfair. Det er for retten fremlagt tre slike «pakker», styremøter i DNV i henholdsvis januar, april og mai. Pakkene inneholder analyser av samtalene mellom Greenhill og Mayfair, vurdering av alternative transaksjonsstrukturer inkludert finanseringsalternativer, mulig pris på aksjene og taktiske vurderinger av mulige bud. Greenhill laget også utkast til brev fra DNV til Mayfair.
Det fremstår nokså klart for retten at når det gjelder verdivurderingene i dette materialet, er det ikke snakk om en uavhengig tredjemanns vurdering av prisen på aksjene, men en vurdering av mulig pris på aksjene. Det er et spørsmål om å klarlegge begge parters forventninger. Da ser de på blant annet ulike finansieringsmodeller og mulige virkninger for selskapet av en transaksjon. Retten viser blant annet til forklaringen fra Meyer-Horn om at det ikke var en «fairness opinion», men et «judgemental advice».
Oppdraget varte fra november 2016 til desember 2017 da transaksjonen ble gjennomført. Det fremgår imidlertid av den samlede dokumentasjonen at Greenhill først og fremst var aktive overfor Mayfair frem til og med juli 2017. Da var anbefalingen til styret å avvente situasjonen, se for eksempel vedlegg til e-post fra Meyer-Horn til Langøy av 21. juli 2017 med referat fra møte mellom Meyer Horn og Markus Wandt. Fra og med juli 2017 forhandlet ikke lenger Greenhill selvstendig, men deltok i noen forhandlingsmøter og bistod DNV med beslutningsgrunnlag. Det vises blant annet til partsforklaring fra Aadnesen.
For tjenestene mottok Greenhill både fastpris (retainer fee) og suksesshonorar (success fee). Greenhill mottok imidlertid ikke diskresjonært honorar eller bonus. I følge partsforklaringen fra Aadnesen var det fordi selv om Greenhills tjenester var nødvendig for å få transaksjonen i havn, var det ingen stor innsats som var nødvendig fra Greenhills side.
For at unntaket skal få anvendelse må Greenhill ha utøvet en mellommanns- eller meglerfunksjon.
Begge parter har sluttet seg til skattekontorets vurdering av at det ble ytet meglertjenester. På bakgrunn av statens anførsler knyttet til at oppdraget manglet en rekke kjennetegn som vanligvis følger med slik oppdrag, blant annet knyttet til selvstendighet, mener retten det likevel er riktig å drøfte dette vilkåret. For ordens skyld nevnes det innledningsvis at også retten er kommet til at vilkåret er oppfylt.
I Volker Ludwig-dommen premiss 28 er det en generell sammenfatning av hva som anses som meglertjenester:
«In that regard, the Court has held that negotiation is an act of mediation, which may consist, amongst other things, in pointing out to one of the parties to the contract suitable opportunities for the conclusion of such a contract, in making contact with another party or negotiating, in the name and on behalf of a client, the detail of the payments to be made by either side, the purpose of such an activity being to do all that is necessary in order for two parties to enter into a contract, without the negotiator having any interest of his own in the terms of that contract (see, to that effect, with regard to Article 13B(d)(5) of the Sixth Directive, CSC Financial Services, paragraph 39).»
I EU-domstolens definisjon av megling inngår dermed tre elementer, se også Rt-2009-1632 avsnitt 99. For det første må man se på formålet med oppdraget. Det må være å bringe to kontraktsparter sammen. Videre må oppdragstaker opptre selvstendig, dvs. uavhengig av kontraktspartene, og ikke bare som representant for dem. For det tredje må oppdraget gå ut på formidling av en ytelse. Formidlingen kan bestå i at megleren på vegne av oppdragsgiver utbyr og markedsfører ytelsen, bringer partene i kontakt med hverandre, fremforhandler kontraktsvilkår, utsteder kontraktsdokumenter og bistår ved gjennomføringen av transaksjonen.
For å vurdere om det foreligger meglertjenester må det gjøres en konkret vurdering med utgangspunkt i denne definisjonen. Også en klargjøring av mellommannsbegrepet på andre områder i norsk rett kan være av betydning, se Rt-2009-1632 avsnitt 50.
For ordens skyld peker retten på at Greenhill ikke formidlet aksjer i klassisk forstand. Det er heller ikke avgjørende, i det unntaket ikke begrenset til tradisjonell fondsmegling og emisjoner, se Rt-2009-1632 avsnitt 39 til 44.
På bakgrunn av den samlede bevisførselen finner retten at formålet med tjenestene til Greenhill var å få i stand et salg av aksjene til Mayfair – det vil si å bringe de to kontraktsparter sammen. På det tidspunktet avtalen med Greenhill ble inngått, var det minimal eller ingen kontakt mellom de to aksjeeierne. Retten viser til Aadnesen som forklarte at DNV ikke visste hvem som var den rette personen å kontakte eller hvordan de skulle gå videre for å opprette kontakt med beslutningstakerne i Mayfair. Det må også sees i lys av den manglende tilliten mellom DNV og Mayfair, slik at et tilbakekjøp av aksjene var et vanskelig tema å ta opp direkte med eierne i Mayfair. Greenhill skulle etablere kontakt, identifisere beslutningstakere, samt avklare muligheten og vilkårene for en transaksjon. Det vises til forklaringer fra både Meyer-Horn og Aadnesen.
Staten viste til korrespondanse mellom Aadnesen og Bienert hos Greenhill av 28. november. Retten kan imidlertid ikke se at denne korrespondansen underbygger at DNV hadde innsikt i eierstruktur og beslutningstakere hos Mayfair. Tvert imot viser det at DNV ikke hadde oppdatert informasjon.
For at Greenhill skal kunne anse som mellommann, må oppdraget også ha gått ut på formidling av en ytelse.
Retten finner det bevist at det var Greenhill som etablerte kontakten mellom partene med tanke på et mulig aksjesalg. Greenhill var i direkte kontakt med representanter for Mayfair og tjenesten var nødvendig for at det skulle bli en avtale.
At det ikke var noen kontakt og at tilliten var skjør, synes også å ha vært oppfatningen på Mayfair-siden. Retten viser blant annet til referat fra møte mellom Mayfair og Greenhlll 28. mars 2017 hvor det fremgår at «[t]here is not much dialogue between DNV and Mayfair apart from the interaction of the Board members and the interaction between Johannes and Torolf with respect to PMI. Therefore, Mayfair does not see any sources of conflicts at the moment». Det står også at Hinrich hos Mayfair «stressed several times thai it is important to avoid any tensions between the shareholder groups».
Retten mener at det i denne sammenhengen ikke kan være avgjørende at den mulige selgeren og kjøperen var identifisert på forhånd. Også i slike situasjoner vil det kunne være nødvendig med en tredjepart til å knytte kontakt og kommunisere mellom partene. Det vil særlig kunne være aktuelt når oppdragsgiveren ønsker å kjøpe en aksjepost heller enn å selge aksjer. Det ikke var noen andre rådgivere eller mellommenn inne i samtalene eller forhandlingene.
Greenhill bidro også til å fremforhandle vilkårene for transaksjonen. De tok opp mulige transaksjonsmodeller, blant annet rent aksjekjøp, earn-out, salg av enhet, og pris med Mayfair. I juli 2017 var partene fremdeles ganske langt fra hverandre. Tilbudet fra DNV var på 10 milliarder kroner, mens kravet fra Mayfair var på 13 milliarder kroner.
I etterkant av en uformell samtale mellom en representant fra hvert av miljøene etter et styremøte i DNV GL, tok partene selv over forhandlingene. Det vises til referat fra styremøte i DNV den 23. oktober 2017 og notat til styremøte 14. november 2017 med tittelen «Project Bufaflo – Update on developments». At oppdragsgiver selv deltok aktivt i forhandlingene fratar imidlertid ikke oppdraget til Greenhill karakteren av et formidlingsoppdrag.
Greenhill bidro ikke like mye i de senere fasene frem mot transaksjonens gjennomføring. De hadde ingen sentral rolle i sluttforhandlingene eller selve gjennomføringen transaksjonen. Det er aktiviteter som typisk vil inngå i et megleroppdrag. Men det kan være et mellommannsoppdrag selv om mellommannen ikke er engasjert i samtlige faser av transaksjonen, se for eksempel Rt-2008-1638 (30) som gjelder eiendomsmeglervirksomhet.
Det må i denne sammenhengen også tas i betraktning at selve kontraktsforhandlingene var mindre komplisert enn ved mange tilsvarende aksjekjøp fordi partene var godt kjent med transaksjonsobjektet. Når det først var blitt enighet om pris og en «ren» aksjehandel, ble det benyttet en nokså standard SPA og det var ikke nødvendig med due dilligence. Retten viser til partsforklaringen til Aadnesen.
Det er holdepunkter i dommen fra Rt-2009-1632 for at påvirkningsarbeid – i den forstand å få noen til å akseptere en fusjon eller selge aksjer – kan være å anse som mellommannsvirksomhet, se avsnitt 74. Det kan tale for at det er ikke er nødvendig at mellommannen er engasjert i alle fasene i et typisk oppdrag.
Deretter er det et spørsmål om Greenhill opptrådte selvstendig, dvs. uavhengig av kontraktspartene, og ikke bare som representant for dem. Det er klart at Greenhill formelt sett hadde en selvstendig rolle og handlet helt tydelig på vegne av DNV. Greenhill var hverken part i eller hadde noen egeninteresse i vilkårene i en eventuell avtale mellom DNV og Mayfair.
Retten legger, i likhet med skattekontoret, til grunn at Greenhill hadde en reelt selvstendig rolle i forhandlingene til og med juli 2017. Det må gjelde selv om talepunkter var kommunisert til og avtalt med DNV på forhånd, og samtalene ble analysert i etterkant. Greenhill møtte representanter for Mayfair alene i de fleste møtene og var utpekt som kontaktperson i tilbudet fra DNV av 2. mai 2017.
Greenhill må kunne anses som mellommann selv om de bare var honorert av en partene og dermed kan karakteriseres som en «hired gun». En investeringsbank jobber normalt for enten selger eller kjøper, og det kan ikke utelukke at det foreligger meglervirksomhet.
Det er anført fra statens side at Greenhill ble engasjert var å løse en konflikt mellom Mayfair og saksøker, og at det ikke kan anses som megling av aksjer. Det hadde vært en konflikt mellom partene, og styret i DNV vurderte den manglende tilliten mellom aksjeeierne som en mulig utfordring for DNV GL. Formålet med engasjementet var imidlertid ikke at DNV og Mayfair skulle bilegge noen konflikt, men tvert imot at de skulle gå hver sin vei ved at DNV kjøpte aksjene til Mayfair.
Etter en konkret helhetsvurdering finner retten at Greenhill kan sies å ha opptrådt som megler eller hatt en rolle som mellommann ved salget av aksjer fra Mayfair til DNV. Retten er på dette punktet enig i skattekontorets vurderinger.
Oppdraget for DNV inneholdt ikke bare elementer av formidling, men også rådgivning. Sentralt i rådgivningen var de «pakkene» som ble laget som beslutningsgrunnlag til styremøtene i DNV. Greenhill deltok også i disse styremøtene.
Partene er enige om at det avgiftsmessig bare foreligger én ytelse fordi det vil være kunstig å dele opp ytelsen. Retten er enig i dette. Spørsmålet om unntaket kommer til anvendelse må derfor avgjøres etter den så kalte hovedytelseslæren, jf. Rt-2009-1632 avsnitt 54 og 55 med henvisning til Volker Ludwig-saken.
I følge EU-domstolen i Volker Ludwig-saken er det et spørsmål om ett eller flere elementer skal anses som hovedytelsen, mens noen elementer skal anses som sekundær ytelser som følger hovedytelsen avgiftsmessig. Det avgjørende er hva som særlig karakteriserer den aktuelle transaksjonen, jf. Rt-2009-1632 avsnitt 55.
På bakgrunn av mandatavtalen, kan rådgivningselementet fremstå som det mest sentrale. Det har etter rettens vurdering sammenheng med at en av Greenhills mest sentrale oppgaver ikke fremgår av avtalen – det vil si å identifisere beslutningstakere hos Mayfair, etablere en kontakt og utforske muligheten for en eventuell transaksjon.
Også basert på tidsbruken for Greenhill, fremstår rådgivningsdelen som den mest fremtredende. Det er grundige vurderinger som er gjort av Greenhill i forbindelse med styremøtene.
Retten er likevel kommet til at det er formidlingsdelen som best karakteriserer den samlede tjenesten. Det er basert på en helthetsvurdering av oppdraget. Hovedsiktemålet for DNV med å engasjere Greenhill var å få hjelp til å få til en transaksjon – eller «unlock the deal» som er et uttrykk som ble presentert for retten. På grunn av forhistorien mellom DNV og Mayfair – med høyt konfliktnivå, to voldgiftsprosesser og manglende tillit – var det en utfordring med hensyn til hvordan DNV skulle komme i en posisjon der de kunne snakke om en eventuell transaksjon. Det vises til forklaringen fra Aadnesen.
Valget av Greenhill som «fincial advisor» understreker at det var meglerfunksjonen som er det dominerende elementet ved tjenesten. Retten viser til partsforklaringen fra Aadnesen om at mange investeringsbanker var interessert i oppdraget. Greenhill ble valgt på grunn av Meyer-Horn og hans personlige kjennskap til de to aksjonærene. DNV oppfattet det slik at beslutningstakerne hos Mayfair kunne ha tillit til Meyer-Horn, og at han hadde mulighet til å komme i en posisjon hvor han kunne ta opp spørsmålet om salg av aksjene.
Når det gjelder presentasjonene til styret, er alle rådene fra Greenhill knyttet til hvordan DNV skal oppnå den transaksjonen de ønsker. Rådgivningen har ikke et selvstendig formål. Rådene knytter seg til mulighetene for å oppnå en transaksjon, taktiske vurderinger i forhandlingene, mulige avtalestrukturer og prisforventninger. Til grunn for en transaksjon av denne størrelsesorden må det nødvendigvis må ligge grundige finansielle vurderinger til grunn. Som nevnt ovenfor, Greenhill utarbeidet ikke objektive verdivurderinger av DNV GL, men realistisk prisforventning dersom man skulle oppnå et salg. Mayer-Horn beskrev det i sin forklaring som forventningsstyring. Etter rettens vurdering ville det være vanskelig for Greenhill å opptre som mellommann uten å ha diskutert mulige transaksjonsmodeller og prisintervaller med oppdragsgiveren.
Retten er kommet til at meglertjenesten til Greenhill må anses som hovedytelsen, og unntaket i merverdiavgiftsloven § 3-6 får da anvendelse. Det skal ikke beregnes merverdiavgift på noen del av vederlaget til Greenhill. Skattekontorets vedtak er ugyldig.
Etter det resultatet retten er kommet til har DNV vunnet saken fullstendig, og skal som utgangspunkt tilkjennes sakskostnader, jf. tvisteloven § 20-2 første ledd.
Retten har vurdert unntaksbestemmelsen i tvisteloven § 20-2 tredje ledd, men kan ikke se at den får anvendelse.
Advokat Tovsen har fremlagt en sakskostnadsoppgave på 1 442 800 kroner fordelt på totalt 311 timers arbeid. DNV krever i tillegg dekket rettsgebyret for tingretten.
Advokat Møse protesterte mot kravet. Hun viste til at både timeprisen er for høy og tidsbruken var unødvendig tidsbruk. Saksøker kan ikke kreve at staten betaler for disse sakskostnadene. Advokat Tovsen vise til at gjennomsnittlig timepris på 4900 kroner er markedspris, at det gjelder et ikke ubetydelig tvistebeløp og at det mangler rettskilder.
Hovedregelen er at det er nødvendige kostnader ved saken som skal dekkes. Retten mener at sakskostnadene som kreves erstattet er høyere enn det som det ut fra sakens betydning har vært rimelig å pådra. Det var riktignok tre dager hovedforhandling og et ikke ubetydelig tvistebeløp på over 12 millioner kroner. Men tvistespørsmålet i saken er nokså begrenset, både dokumentsamlingen og rettskildene er oversiktlige, samt at saken har vært grundig utredet både faktisk og juridisk av partene i forbindelse med arbeidet opp mot skatteetaten. Det er særlig timebruken som fremstår som unødvendig omfattende. Retten setter derfor erstatningsbeløpet skjønnsmessig ned med nærmere en tredjedel, til 1 000 000 kroner inkludert rettsgebyr.
Dommen er ikke avsagt innen lovens frist som følge av andre arbeidsoppgaver.
DOMSSLUTNING
Retten skal vurdere gyldigheten av skattekontorets vedtak. Skattekontoret kom til at kjøpet av tjenestene fra Greenhill merverdiavgiftspliktige. Vedtaket er basert på at saksøker plikter å beregne og betale merverdiavgift på tjenesten fra Greenhill etter mval. § 11-3, jf. § 3-30, som etablerer avgiftsplikt for mottaker av «fjernleverbare tjenester»som er «kjøpt utenfor merverdiavgiftsområdet»dersom «mottakeren er næringsdrivende ... hjemmehørende i merverdiavgiftsområdet»og «tjenesten er merverdiavgiftspliktig ved omsetning i merverdiavgiftsområdet».
Partene er enige om at tjenesten fra Greenhill er en fjernleverbar tjeneste kjøpt utenfor Norge og at saksøker er mottaker av tjenesten og næringsdrivende hjemmehørende i Norge. Uenigheten gjelder standpunktet i vedtaket om at «tjenesten er merverdiavgiftspliktig ved omsetning i merverdiavgiftsområdet». Spørsmålet for retten er om unntaket for finansielle tjenester får anvendelse, jf. merverdiavgiftsloven § 3-6.
Merverdiavgiftsloven § 3-6:
«Omsetning og formidling av finansielle tjenester er unntatt fra loven, herunder
Det er alternativ e som er aktuelt i dette tilfellet fordi tjenesten er knyttet til DNVs kjøp av aksjer fra Mayfair, se også verdipapirhandelloven § 2-2.
Formidlingsbegrepet i § 3-6 viderefører meglingsbegrepet i tidligere merverdiavgiftslov § 5b nr. 4 bokstav e). Rettspraksis tilknyttet bestemmelsen er derfor relevant. Når det gjelder anvendelsen av unntaket i § 3-6 bokstav e) på tjenester fra investeringsbanker eller verdipapirforetak ved aksjetransaksjoner, er dommen i Rt-2009-1632 sentral. Den gjelder merverdiavgift for bistand ytet fra to verdipapirforetak i forbindelse med tre ulike transaksjoner. Det fremgår av dommen at unntaket skal tolkes i samsvar med praksis fra EU-domstolene, og Høyesterett behandler i sin avgjørelse de sentrale dommene fra EU-domstolen.
Unntaket for finansielle tjenester skal tolkes strengt, jf. Rt-2009-1632 avsnitt. 36 med henvisning til både forarbeider og EU-praksis fordi det er et unntak fra det alminnelige prinsipp om avgiftsplikt for tjenester.
Hvorvidt Greenhill kan sies å ha formidlet aksjene mellom Mayfair og DNV slik at unntaket får anvendelse reiser to problemstillinger. For det første om Greenhill har utført en meglerfunksjon i forbindelse med DNVs kjøp av aksjer fra Mayfair, og for det andre hva som eventuelt var hovedytelsen i den samlede tjenesten som Greenhill leverte. Selv om dette er spørsmål som kan ha en indre sammenheng, mener retten at dette i utgangspunktet er to separate rettslige vurderinger.
I det følgende har begrepene mellommann, megler og formidler det samme innholdet.
En vurdering av om tjenestene fra Greenhill faller inn under unntaket, må ta utgangspunkt i de tjenestene som ble levert. Retten vil derfor først trekke opp noen sentrale punkter.
Oppdraget til Greenhill hadde sitt utgangspunkt i at styret i DNV vurderte eierstrukturen som negativ for DNV GL. Styret ønsket derfor å undersøke om det var et alternativ at DNV kjøpte aksjeposten i DNV GL fra Mayfair. Det vises til vedtak fra styremøte 20. oktober 2016.
Phillip Meyer-Horn ble valgt som «financial advisor» eller investeringsrådgiver. Bakgrunnen var at Meyer-Horn tidligere hadde arbeidet med DNV i forbindelse med fusjonen, hadde kunnskap til det tyske næringslivet generelt og hadde kjennskap til Mayfair-systemet. Det vises blant annet til partsforklaring fra Aadnesen.
Det ble inngått en oppdragsavtale i november 2016. I avtalen, eller «the engagement letter», ble Greenhill engasjert som eksklusiv «financial advisor» i forbindelse aksjekjøpet. Avtalen lister opp en rekke tjenester i bokstavene (a) til (f) Greenhill skal utføre dersom selskapet ber om det.
«In connection with its engagement hereunder, on the terms and subject to the conditions of this letter, Greenhill shall where appropriate, to the extent requested by the Company
På bakgrunn av bevisførselen legger retten til grunn at dette i hovedsak var et standardmandat og i liten grad tilpasset det aktuelle oppdraget. Som avtalen også legger opp til, vil tjenestene nærmere måtte avtales mellom partene. Retten viser til forklaringen fra både Aadnesen og Meyer-Horn. Avtalen har dermed begrenset veiledning med tanke hvilke tjenester som faktisk ble levert.
Basert på de fremlagte bevisene, herunder dokumentasjon fra styremøter, underlagt til styremøter og e-poster mellom Greenhill og DNV, finner retten at tjenestene fra Greenhill hovedsakelig bestod av kontakt med Mayfair og av utarbeidelse av presentasjoner til styret i DNV.
Phillip Meyer-Horn tok kontakt og hadde møter med sentrale personer i Mayfair-systemet. Det var, basert på bevisførselen i retten, i alle fall fem møter mellom desember 2016 og juni 2017. Dokumentasjonen viser møter i desember 2016 (to), mars 2017, mai 2017 (to) og juni 2017. Det var kontakt med DNV både i forkant og etterkant av disse møtene – både for å avklare samtaletema og analysere samtalene. Tema på de første møtene var å finne ut hvem som var beslutningstakere i Mayfair, og avklare om det var et alternativ for Mayfair å selge aksjene til DNV, se blant annet referat fra møte mellom Mayfair og Greenhlll 28. mars 2017. Etter hvert ble også verdi av aksjene og transaksjonsmodell temaer i møtene, se blant annet referat av møte mellom Mayer-Horn og Markus Wandt i Mayfair 18. juli 2017.
Videre bestod tjenestene fra Greenhill av å utarbeide presentasjoner for styret i DNV som beslutningsgrunnlag for til en eventuell avtale med Mayfair. Det er for retten fremlagt tre slike «pakker», styremøter i DNV i henholdsvis januar, april og mai. Pakkene inneholder analyser av samtalene mellom Greenhill og Mayfair, vurdering av alternative transaksjonsstrukturer inkludert finanseringsalternativer, mulig pris på aksjene og taktiske vurderinger av mulige bud. Greenhill laget også utkast til brev fra DNV til Mayfair.
Det fremstår nokså klart for retten at når det gjelder verdivurderingene i dette materialet, er det ikke snakk om en uavhengig tredjemanns vurdering av prisen på aksjene, men en vurdering av mulig pris på aksjene. Det er et spørsmål om å klarlegge begge parters forventninger. Da ser de på blant annet ulike finansieringsmodeller og mulige virkninger for selskapet av en transaksjon. Retten viser blant annet til forklaringen fra Meyer-Horn om at det ikke var en «fairness opinion», men et «judgemental advice».
Oppdraget varte fra november 2016 til desember 2017 da transaksjonen ble gjennomført. Det fremgår imidlertid av den samlede dokumentasjonen at Greenhill først og fremst var aktive overfor Mayfair frem til og med juli 2017. Da var anbefalingen til styret å avvente situasjonen, se for eksempel vedlegg til e-post fra Meyer-Horn til Langøy av 21. juli 2017 med referat fra møte mellom Meyer Horn og Markus Wandt. Fra og med juli 2017 forhandlet ikke lenger Greenhill selvstendig, men deltok i noen forhandlingsmøter og bistod DNV med beslutningsgrunnlag. Det vises blant annet til partsforklaring fra Aadnesen.
For tjenestene mottok Greenhill både fastpris (retainer fee) og suksesshonorar (success fee). Greenhill mottok imidlertid ikke diskresjonært honorar eller bonus. I følge partsforklaringen fra Aadnesen var det fordi selv om Greenhills tjenester var nødvendig for å få transaksjonen i havn, var det ingen stor innsats som var nødvendig fra Greenhills side.
For at unntaket skal få anvendelse må Greenhill ha utøvet en mellommanns- eller meglerfunksjon.
Begge parter har sluttet seg til skattekontorets vurdering av at det ble ytet meglertjenester. På bakgrunn av statens anførsler knyttet til at oppdraget manglet en rekke kjennetegn som vanligvis følger med slik oppdrag, blant annet knyttet til selvstendighet, mener retten det likevel er riktig å drøfte dette vilkåret. For ordens skyld nevnes det innledningsvis at også retten er kommet til at vilkåret er oppfylt.
I Volker Ludwig-dommen premiss 28 er det en generell sammenfatning av hva som anses som meglertjenester:
«In that regard, the Court has held that negotiation is an act of mediation, which may consist, amongst other things, in pointing out to one of the parties to the contract suitable opportunities for the conclusion of such a contract, in making contact with another party or negotiating, in the name and on behalf of a client, the detail of the payments to be made by either side, the purpose of such an activity being to do all that is necessary in order for two parties to enter into a contract, without the negotiator having any interest of his own in the terms of that contract (see, to that effect, with regard to Article 13B(d)(5) of the Sixth Directive, CSC Financial Services, paragraph 39).»
I EU-domstolens definisjon av megling inngår dermed tre elementer, se også Rt-2009-1632 avsnitt 99. For det første må man se på formålet med oppdraget. Det må være å bringe to kontraktsparter sammen. Videre må oppdragstaker opptre selvstendig, dvs. uavhengig av kontraktspartene, og ikke bare som representant for dem. For det tredje må oppdraget gå ut på formidling av en ytelse. Formidlingen kan bestå i at megleren på vegne av oppdragsgiver utbyr og markedsfører ytelsen, bringer partene i kontakt med hverandre, fremforhandler kontraktsvilkår, utsteder kontraktsdokumenter og bistår ved gjennomføringen av transaksjonen.
For å vurdere om det foreligger meglertjenester må det gjøres en konkret vurdering med utgangspunkt i denne definisjonen. Også en klargjøring av mellommannsbegrepet på andre områder i norsk rett kan være av betydning, se Rt-2009-1632 avsnitt 50.
For ordens skyld peker retten på at Greenhill ikke formidlet aksjer i klassisk forstand. Det er heller ikke avgjørende, i det unntaket ikke begrenset til tradisjonell fondsmegling og emisjoner, se Rt-2009-1632 avsnitt 39 til 44.
På bakgrunn av den samlede bevisførselen finner retten at formålet med tjenestene til Greenhill var å få i stand et salg av aksjene til Mayfair – det vil si å bringe de to kontraktsparter sammen. På det tidspunktet avtalen med Greenhill ble inngått, var det minimal eller ingen kontakt mellom de to aksjeeierne. Retten viser til Aadnesen som forklarte at DNV ikke visste hvem som var den rette personen å kontakte eller hvordan de skulle gå videre for å opprette kontakt med beslutningstakerne i Mayfair. Det må også sees i lys av den manglende tilliten mellom DNV og Mayfair, slik at et tilbakekjøp av aksjene var et vanskelig tema å ta opp direkte med eierne i Mayfair. Greenhill skulle etablere kontakt, identifisere beslutningstakere, samt avklare muligheten og vilkårene for en transaksjon. Det vises til forklaringer fra både Meyer-Horn og Aadnesen.
Staten viste til korrespondanse mellom Aadnesen og Bienert hos Greenhill av 28. november. Retten kan imidlertid ikke se at denne korrespondansen underbygger at DNV hadde innsikt i eierstruktur og beslutningstakere hos Mayfair. Tvert imot viser det at DNV ikke hadde oppdatert informasjon.
For at Greenhill skal kunne anse som mellommann, må oppdraget også ha gått ut på formidling av en ytelse.
Retten finner det bevist at det var Greenhill som etablerte kontakten mellom partene med tanke på et mulig aksjesalg. Greenhill var i direkte kontakt med representanter for Mayfair og tjenesten var nødvendig for at det skulle bli en avtale.
At det ikke var noen kontakt og at tilliten var skjør, synes også å ha vært oppfatningen på Mayfair-siden. Retten viser blant annet til referat fra møte mellom Mayfair og Greenhlll 28. mars 2017 hvor det fremgår at «[t]here is not much dialogue between DNV and Mayfair apart from the interaction of the Board members and the interaction between Johannes and Torolf with respect to PMI. Therefore, Mayfair does not see any sources of conflicts at the moment». Det står også at Hinrich hos Mayfair «stressed several times thai it is important to avoid any tensions between the shareholder groups».
Retten mener at det i denne sammenhengen ikke kan være avgjørende at den mulige selgeren og kjøperen var identifisert på forhånd. Også i slike situasjoner vil det kunne være nødvendig med en tredjepart til å knytte kontakt og kommunisere mellom partene. Det vil særlig kunne være aktuelt når oppdragsgiveren ønsker å kjøpe en aksjepost heller enn å selge aksjer. Det ikke var noen andre rådgivere eller mellommenn inne i samtalene eller forhandlingene.
Greenhill bidro også til å fremforhandle vilkårene for transaksjonen. De tok opp mulige transaksjonsmodeller, blant annet rent aksjekjøp, earn-out, salg av enhet, og pris med Mayfair. I juli 2017 var partene fremdeles ganske langt fra hverandre. Tilbudet fra DNV var på 10 milliarder kroner, mens kravet fra Mayfair var på 13 milliarder kroner.
I etterkant av en uformell samtale mellom en representant fra hvert av miljøene etter et styremøte i DNV GL, tok partene selv over forhandlingene. Det vises til referat fra styremøte i DNV den 23. oktober 2017 og notat til styremøte 14. november 2017 med tittelen «Project Bufaflo – Update on developments». At oppdragsgiver selv deltok aktivt i forhandlingene fratar imidlertid ikke oppdraget til Greenhill karakteren av et formidlingsoppdrag.
Greenhill bidro ikke like mye i de senere fasene frem mot transaksjonens gjennomføring. De hadde ingen sentral rolle i sluttforhandlingene eller selve gjennomføringen transaksjonen. Det er aktiviteter som typisk vil inngå i et megleroppdrag. Men det kan være et mellommannsoppdrag selv om mellommannen ikke er engasjert i samtlige faser av transaksjonen, se for eksempel Rt-2008-1638 (30) som gjelder eiendomsmeglervirksomhet.
Det må i denne sammenhengen også tas i betraktning at selve kontraktsforhandlingene var mindre komplisert enn ved mange tilsvarende aksjekjøp fordi partene var godt kjent med transaksjonsobjektet. Når det først var blitt enighet om pris og en «ren» aksjehandel, ble det benyttet en nokså standard SPA og det var ikke nødvendig med due dilligence. Retten viser til partsforklaringen til Aadnesen.
Det er holdepunkter i dommen fra Rt-2009-1632 for at påvirkningsarbeid – i den forstand å få noen til å akseptere en fusjon eller selge aksjer – kan være å anse som mellommannsvirksomhet, se avsnitt 74. Det kan tale for at det er ikke er nødvendig at mellommannen er engasjert i alle fasene i et typisk oppdrag.
Deretter er det et spørsmål om Greenhill opptrådte selvstendig, dvs. uavhengig av kontraktspartene, og ikke bare som representant for dem. Det er klart at Greenhill formelt sett hadde en selvstendig rolle og handlet helt tydelig på vegne av DNV. Greenhill var hverken part i eller hadde noen egeninteresse i vilkårene i en eventuell avtale mellom DNV og Mayfair.
Retten legger, i likhet med skattekontoret, til grunn at Greenhill hadde en reelt selvstendig rolle i forhandlingene til og med juli 2017. Det må gjelde selv om talepunkter var kommunisert til og avtalt med DNV på forhånd, og samtalene ble analysert i etterkant. Greenhill møtte representanter for Mayfair alene i de fleste møtene og var utpekt som kontaktperson i tilbudet fra DNV av 2. mai 2017.
Greenhill må kunne anses som mellommann selv om de bare var honorert av en partene og dermed kan karakteriseres som en «hired gun». En investeringsbank jobber normalt for enten selger eller kjøper, og det kan ikke utelukke at det foreligger meglervirksomhet.
Det er anført fra statens side at Greenhill ble engasjert var å løse en konflikt mellom Mayfair og saksøker, og at det ikke kan anses som megling av aksjer. Det hadde vært en konflikt mellom partene, og styret i DNV vurderte den manglende tilliten mellom aksjeeierne som en mulig utfordring for DNV GL. Formålet med engasjementet var imidlertid ikke at DNV og Mayfair skulle bilegge noen konflikt, men tvert imot at de skulle gå hver sin vei ved at DNV kjøpte aksjene til Mayfair.
Etter en konkret helhetsvurdering finner retten at Greenhill kan sies å ha opptrådt som megler eller hatt en rolle som mellommann ved salget av aksjer fra Mayfair til DNV. Retten er på dette punktet enig i skattekontorets vurderinger.
Oppdraget for DNV inneholdt ikke bare elementer av formidling, men også rådgivning. Sentralt i rådgivningen var de «pakkene» som ble laget som beslutningsgrunnlag til styremøtene i DNV. Greenhill deltok også i disse styremøtene.
Partene er enige om at det avgiftsmessig bare foreligger én ytelse fordi det vil være kunstig å dele opp ytelsen. Retten er enig i dette. Spørsmålet om unntaket kommer til anvendelse må derfor avgjøres etter den så kalte hovedytelseslæren, jf. Rt-2009-1632 avsnitt 54 og 55 med henvisning til Volker Ludwig-saken.
I følge EU-domstolen i Volker Ludwig-saken er det et spørsmål om ett eller flere elementer skal anses som hovedytelsen, mens noen elementer skal anses som sekundær ytelser som følger hovedytelsen avgiftsmessig. Det avgjørende er hva som særlig karakteriserer den aktuelle transaksjonen, jf. Rt-2009-1632 avsnitt 55.
På bakgrunn av mandatavtalen, kan rådgivningselementet fremstå som det mest sentrale. Det har etter rettens vurdering sammenheng med at en av Greenhills mest sentrale oppgaver ikke fremgår av avtalen – det vil si å identifisere beslutningstakere hos Mayfair, etablere en kontakt og utforske muligheten for en eventuell transaksjon.
Også basert på tidsbruken for Greenhill, fremstår rådgivningsdelen som den mest fremtredende. Det er grundige vurderinger som er gjort av Greenhill i forbindelse med styremøtene.
Retten er likevel kommet til at det er formidlingsdelen som best karakteriserer den samlede tjenesten. Det er basert på en helthetsvurdering av oppdraget. Hovedsiktemålet for DNV med å engasjere Greenhill var å få hjelp til å få til en transaksjon – eller «unlock the deal» som er et uttrykk som ble presentert for retten. På grunn av forhistorien mellom DNV og Mayfair – med høyt konfliktnivå, to voldgiftsprosesser og manglende tillit – var det en utfordring med hensyn til hvordan DNV skulle komme i en posisjon der de kunne snakke om en eventuell transaksjon. Det vises til forklaringen fra Aadnesen.
Valget av Greenhill som «fincial advisor» understreker at det var meglerfunksjonen som er det dominerende elementet ved tjenesten. Retten viser til partsforklaringen fra Aadnesen om at mange investeringsbanker var interessert i oppdraget. Greenhill ble valgt på grunn av Meyer-Horn og hans personlige kjennskap til de to aksjonærene. DNV oppfattet det slik at beslutningstakerne hos Mayfair kunne ha tillit til Meyer-Horn, og at han hadde mulighet til å komme i en posisjon hvor han kunne ta opp spørsmålet om salg av aksjene.
Når det gjelder presentasjonene til styret, er alle rådene fra Greenhill knyttet til hvordan DNV skal oppnå den transaksjonen de ønsker. Rådgivningen har ikke et selvstendig formål. Rådene knytter seg til mulighetene for å oppnå en transaksjon, taktiske vurderinger i forhandlingene, mulige avtalestrukturer og prisforventninger. Til grunn for en transaksjon av denne størrelsesorden må det nødvendigvis må ligge grundige finansielle vurderinger til grunn. Som nevnt ovenfor, Greenhill utarbeidet ikke objektive verdivurderinger av DNV GL, men realistisk prisforventning dersom man skulle oppnå et salg. Mayer-Horn beskrev det i sin forklaring som forventningsstyring. Etter rettens vurdering ville det være vanskelig for Greenhill å opptre som mellommann uten å ha diskutert mulige transaksjonsmodeller og prisintervaller med oppdragsgiveren.
Retten er kommet til at meglertjenesten til Greenhill må anses som hovedytelsen, og unntaket i merverdiavgiftsloven § 3-6 får da anvendelse. Det skal ikke beregnes merverdiavgift på noen del av vederlaget til Greenhill. Skattekontorets vedtak er ugyldig.
Etter det resultatet retten er kommet til har DNV vunnet saken fullstendig, og skal som utgangspunkt tilkjennes sakskostnader, jf. tvisteloven § 20-2 første ledd.
Retten har vurdert unntaksbestemmelsen i tvisteloven § 20-2 tredje ledd, men kan ikke se at den får anvendelse.
Advokat Tovsen har fremlagt en sakskostnadsoppgave på 1 442 800 kroner fordelt på totalt 311 timers arbeid. DNV krever i tillegg dekket rettsgebyret for tingretten.
Advokat Møse protesterte mot kravet. Hun viste til at både timeprisen er for høy og tidsbruken var unødvendig tidsbruk. Saksøker kan ikke kreve at staten betaler for disse sakskostnadene. Advokat Tovsen vise til at gjennomsnittlig timepris på 4900 kroner er markedspris, at det gjelder et ikke ubetydelig tvistebeløp og at det mangler rettskilder.
Hovedregelen er at det er nødvendige kostnader ved saken som skal dekkes. Retten mener at sakskostnadene som kreves erstattet er høyere enn det som det ut fra sakens betydning har vært rimelig å pådra. Det var riktignok tre dager hovedforhandling og et ikke ubetydelig tvistebeløp på over 12 millioner kroner. Men tvistespørsmålet i saken er nokså begrenset, både dokumentsamlingen og rettskildene er oversiktlige, samt at saken har vært grundig utredet både faktisk og juridisk av partene i forbindelse med arbeidet opp mot skatteetaten. Det er særlig timebruken som fremstår som unødvendig omfattende. Retten setter derfor erstatningsbeløpet skjønnsmessig ned med nærmere en tredjedel, til 1 000 000 kroner inkludert rettsgebyr.
Dommen er ikke avsagt innen lovens frist som følge av andre arbeidsoppgaver.
DOMSSLUTNING