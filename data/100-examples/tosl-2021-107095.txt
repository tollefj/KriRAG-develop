A, B og C, samt N1, tok den 28. juli 2021 ut stevning mot Staten v/Justis- og beredskapsdepartementet. Saksøkerne krevde fastsettelsesdom for krenkelse av EMK art. 3 og oppreisning etter EMK artikkel 13. Grunnlaget for kravene var at saksøkerne over lengre tid i Bergen fengsel var blitt utsatt for et stor antall kroppsvisitasjoner, som det ble anført innebar en krenkelse av EMK artikkel 3. Bakgrunnen var at Høyesterett i flere avgjørelser om straffeutmåling hadde slått fast at praksisen i fengselet var i strid med forbudet mot tortur og annen grusom, umenneskelig eller nedverdigende behandling.
Staten innga tilsvar 15. september 2021, og bestred at det forelå brudd på EMK artikkel 3.
Ved rettens beslutning 5. oktober 2021 ble sakene for de fire saksøkerne forent til felles behandling. Saken fra saksøker N1 er senere stanset etter enighet mellom partene.
Hovedforhandling ble avholdt over 10 dager, fra 20. september til 3. oktober. Det ble ført omfattende dokumentbevis og til sammen 23 vitner.
Saken gjelder kroppsvisitasjoner foretatt på saksøkerne under deres soningsopphold i Bergen fengsel.
Det følger av straffegjennomføringsloven § 28 at:
«Kriminalomsorgen kan undersøke innsatte, deres rom og eiendeler for å forebygge uorden eller straffbar handling. Undersøkelsen kan skje ved bruk av teknisk utstyr eller hund, visitasjon eller ved kroppsvisitasjon.»
Det er for retten fremlagt rutiner for Bergen fengsel som gjaldt fra slutten av mai 2018 til mars 2020. Det er opplyst at før 16. mai 2018 ble kroppsvisitasjoner utført som fast rutine ved alle innganger og etter besøk. Det ble ikke som fast rutine utført kroppsvisitasjoner ved utganger og før besøk.
På bakgrunn av et brev fra Kriminalomsorgsdirektoratet i mai 2018 ble disse rutinene endret. Retten kommer nærmere tilbake til innholdet i dette brevet nedenfor Fra dette tidspunktet ble alle innsatte rutinemessig kroppsvisitert, også før besøk. Rutinen gjaldt uansett hvem de innsatte møtte, altså også ved kontakt med advokat eller politi. Av rutinen av 25. mai 2018 fremgår bl.a. følgende:
---
Visitasjonen skal ikke være mer inngripende enn nødvendig. Innsatte som ønsker skal ha mulighet til først å ta av og på seg på overkroppen, før de tar av seg på underkroppen. Dette for å unngå at de er helt naken.
Kroppsvisitasjonene i Bergen fengsel ble foretatt i to ulike rom. Det ene rommet (visitasjonsrom 1) lukkes med et forheng, mens det andre rommet (visitasjonsrom 2) lukkes med en dør. Begge rommene har speil på veggen. Speilene på visitasjonsrom 2 henger noe lavere enn på visitasjonsrom 1, og går noe under sittehøyde.
Fra 10. mars 2020 ble rutinen igjen endret. Kroppsvisitasjon før besøk og før utganger skulle heretter ikke gjennomføres rutinemessig, og det skulle benyttes kroppsskanner. Kroppsvisitasjon før besøk og før utgang, skulle:
«kun gjennomføres dersom det etter en individuell vurdering foreligger konkrete mistanker».
Videre fremgår det at visitasjonen skulle gjennomføres trinnvis, slik at den innsatte fikk tilbake klær på overkroppen før plagg nedentil ble fjernet.
Den 10. juli 2020 (LG-2019-161767) avsa Gulating lagmannsrett dom hvor det ble konkludert med at utførte kroppsvisitasjoner under varetekt i Bergen fengsel innebar en krenkelse av EMK artikkel 3, og det ble gitt et fradrag i straffen på 6 måneder. Dommen ble ikke anket av påtalemyndigheten.
I etterkant av denne dommen og etter henvendelse fra Sivilombudet, ble det gjort nye endringer i rutinene for kroppsvisitasjoner. Det fremgår av e-post fra Kriminalomsorgen Region Vest til alle fengslene i regionen den 26. august 2020 at enhetene til enhver tid skal foreta følgende:
Etter Gulating lagmannsretts dom har også Høyesterett i flere avgjørelser behandlet spørsmålet om varetektsfradrag som følge av kroppsvisitasjoner, og konkludert med at det har foreligget krenkelse av EMK artikkel 3. Det vises til HR-2020-2136-A, HR-20202137-A, og HR-2021-1155-A.
Saksøkerne har vist til det har vært rettet kritikk mot bruken av kroppsvisitasjoner i norske fengsler fra en flere instanser, bl.a. så har Sivilombudet avgitt flere besøksrapporter etter besøk i norske fengsler.
I besøksrapport etter besøk i Oslo fengsel i november 2018, uttalte Sivilombudet bl.a. følgende:
«Kroppsvisitasjon ved Oslo fengsel skjedde rutinemessig ved innkomst til fengselet, i etterkant av alle besøk og permisjoner, og ved innsettelse i sikkerhetscelle (se kapittel 10.3.3 Rutiner for visitasjon og bekledning). Slik rutinemessig kroppsvisitasjon utgjør en risiko for at innsatte ikke ønsker å møte advokat, Røde Kors visitortjeneste eller familie. Dette har blitt løftet som problematisk av tilsynsrådet. Den europeiske torturforebyggingskomité (CPT) besøkte i 2018 norske fengsler, inkludert Oslo fengsel. I deres rapport understrekes det at kroppsvisitasjoner som innebærer full avkledning ikke bør gjennomføres rutinemessig, men baseres på individuelle risikovurderinger.».
Sivilombudet anbefalte at visitasjon med full avkledning ikke burde gjennomføres rutinemessig etter alle besøk, men baseres på individuelle risikovurderinger.
I besøksrapport etter besøk på ungdomsenheten ved Ullersmo i februar 2017, bemerket Sivilombudet at det ikke ble benyttet to-trinns metode ved kroppsvisitasjon, at det ved innsettelse i sikkerhetscelle ble foretatt rutinemessig visitasjon. Til dette uttalte Sivilombudet:
«Rutinemessig avkledning er i strid med den europeiske torturforebyggingskomités (CPT) anbefalinger om kroppsvisitasjon av innsatte:
«A strip search is a very invasive – and potentially degrading – measure. Therefore, resort to strip Searches should be based on an individual risk assessment and subject to rigorous criteria and supervision. Every reasonable effort should be made to minimize embarrassment; detained persons who are searched should not normally be required to remove all their clothes at the same time, e.g. a person should be allowed to remove clothing above the waist and to get dressed before removing further clothing.»».
Sivilombudet anbefalte deretter at full avkledning før innsettelse på sikkerhetscelle kun gjennomføres etter en individuell risikovurdering, og at visitasjon gjennomføres trinnvis.
I besøksrapport etter besøk i Bergen fengsel i mai 2018 uttalte Sivilombudet bla.:
«Ved forrige besøk til Bergen fengsel i 2014 fant Sivilombudsmannen at de innsatte ble rutinemessig visitert, og fikk utdelt truse fra fengselet og et ullteppe å dekke seg til med. Kvinner fikk i tillegg t-skjorte. I sitt tilsvar til rapporten svarte fengselet følgende:
«Rutinebeskrivelse for innsettelse er blitt revidert hvor det fremgår at det skal foretas en konkret vurdering av nødvendigheten av kroppsvisitasjon i form av full avkledning. Videre har vi til hensikt å anskaffe rivesikre klær til bruk på sikkerhetscelle.»
I november 2017 sendte Kriminalomsorgsdirektoratet ut til høring et forslag til endringer i retningslinjene om bruk av tvangsmidler. Utkastets punkt 38.7.1 sier at innsatte som plasseres i sikkerhetscelle- eller seng alltid skal visiteres. Dette er ikke i henhold til anbefalingene fra CPT om at det alltid skal gjennomføres individuelle risikovurderinger. Endringene i forslag til nye retningslinjer er heller ikke trådt i kraft. Bergen fengsel har til tross for dette endret sine interne rutiner slik at alle innsatte som skal oppholde seg på sikkerhetscelle eller i sikkerhetsseng blir kroppsvisitert. Fengselet bekreftet at innsatte rutinemessig ble avkledd, og påført fengselets eget tøy som nå bestod av truse, joggebukse og t-skjorte».
Det er videre vist til rapport fra Den Europeiske torturforebyggingskomité (CPT) som i 2018 besøkte norske fengsler. I rapport av 17. januar 2019, uttalte komiteen:
«The CPT has misgivings about the systematic practice of subjecting prisoners to strip searches after all unsupervised visits. Moreover, during these examinations, prisoners were usually required to remove all their clothes at once (unless the prisoner requested otherwise), and it was not uncommon that searches were conducted in the presence of an officer of the opposite sex (unless the prisoner refused this).
The Committee recommends that strip searches be conducted only on the basis of an individual risk assessment. In addition, steps should be taken to ensure that whenever they are considered a necessity, strip searches are only performed by staff members of the same sex as the prisoner and the prisoners concerned are informed in advance about the possibility to undress in stages».
I sitt svar til CPT, uttalte KDI:
«Examinations of prisoners, including strip searches, can be conducted as a matter of routine or on a random basis. This means that neither suspicion nor specific grounds are necessary conditions for conducting examinations. The Directorate is of the opinion that assessments of when a strip search should be carried out should not be a matter of individual assessment in each individual case, since body searches of prisoners – both routine and random – are a fundamental requirement for maintaining security in Norwegian prisons».
At det har vært rettet kritikk mot rutinemessig kroppsvisitasjoner har således vært kjent for kriminalomsorgen og KDI I flere år.
A ble innsatt i Bergen fengsel 5. november 2018. Hun soner i dag i overgangsbolig. A har tre mindreårige barn. Det er anført at A har vært gjenstand for 306 kroppsvisitasjoner i perioden november 2018 til august 2020. Dette skal være relatert til 124 besøk, 21 fremstillinger, samt fire dager med vaskearbeid på avdeling D. I det siste tilfellet forklarte A at hun ble visitert til arbeid, retur ved lunsj, ut igjen etter lunsj, og ved retur på ettermiddagen, totalt 4 ganger per dag.
Staten har beregnet antall kroppsvisitasjoner til 293.
Det er ikke ført logg over visitasjonene, men retten finner ikke grunn til å tvile på As opplysninger om visitasjon, og det bemerkes at differensen mellom partenes beregninger er av så beskjeden karakter at det ikke har betydning for rettens vurdering.
A forklarte at det ble foretatt visitasjoner både før og etter besøk, og ved alle utganger. Det er det på det rene at det aldri ble gjort noen funn ved visitasjonene.
Hun forklarte at visitasjonene ble gjennomført ved at hun måtte ta av seg alle klærne, og at hun måtte sette seg ned i knebøy/ på huk, samt at hun måtte løfte opp brystene og åpne munnen. Trinnvis visitasjon mener hun skjedde maks et par ganger. Hun forklarte videre at da hun hadde menstruasjon, ble hun bedt om å ta ut tampongen. Om dette forklarte hun at hun syntes det var så nedverdigende at hun forsøkte å skjule tråden på tampongen. Hun forklarte også at hun ved en anledning ble eksponert for en mannlig betjent utenfor visitasjonsrommet, da en av betjentene gikk ut slik at forhenget ble dratt til side. En gang ble hun også henvist til et av rommene og da stod det en mannlig innsatt der som var i ferd med å ta på seg boxershortsen.
A forklarte at hun opplevde visitasjonene som nedverdigende. Bl.a. hadde hun komplekser pga. vektoppgang, og syns det var særdeles ubehagelig de gangene hun kom tilbake fra utgang hvor hun måtte ta av seg svett undertøy. Videre at hun opplevde det som ille å bli visitert før besøk av barna, noe som tok vekk noe av gleden ved besøkene.
I følge A ble hun visitert ved alle fremstillinger og utganger, uavhengig av om betjenter hadde vært til stede hele tiden.
B var innsatt i Bergen fengsel fra 20. juni 2018 til 19. juli 2018, og fra 14. desember 2018 til 31. august 2020.
Det er fra B anført at han har vært gjenstand for minst 114 kroppsvisitasjoner, men at det reelle tallet er noe usikkert. Staten har ikke bestridt dette tallet.
B satt frem til 18. desember 2020 i varetekt og hadde den første tiden brev- og besøksforbud. Han satt da på sikkerhetsavdelingen og ble utsatt for rutinemessige nakenvisitasjoner på cellen. I den perioden hadde han bare advokatbesøk.
B forklarte at han ble visitert ved alle besøk og ved fremstillinger til retten. Dette selv om han hadde følge av politiet eller betjenter hele tiden.
Visiteringen ble gjennomført ved at han måtte ta av seg alle klærne og sette seg på huk. Han forklarte også at han ved noen anledninger ble bedt om å hoste. Han måtte også løfte på pungen. Trinnvis avkledningen opplevde han første gang i august 2020, men han måtte fortsatt foreta knebøy. Han forklarte at han særlig om vinteren og når det var vått ute, opplevde visitasjonsrommene som våte og skitne på gulvet, og at det var ubehagelig å stå barbeint. B forklarte videre at det ved enkelte anledninger ikke ble foretatt visitasjon inne på visitasjonsrommene, men at betjentene da bare ventet en stund slik at det skulle oppfattes som at han hadde blitt visitert.
Det ble aldri funnet noe på B ved disse visitasjonene. B forklarte at han unnlot å møte til bl.a. fengslingsmøter for å unngå visitasjonene, noe som også ble bekreftet av hans forsvarer, advokat Ann Helen Aarø.
C ble innsatt i Bergen fengsel 3. februar 2016, og hadde overgang til Bjørgvin 8. april 2020. Han ble løslatt i juli 2022.
Det er fra C anført at han i denne perioden har vært gjenstand for inntil minst 293 visitasjoner, men at det reelle tallet er usikkert, bl.a. med tanke på at C ikke husker om han ble visitert før besøk før mai 2018. Staten har lagt til grunn 293 visitasjoner. Etter rettens syn er det ikke av avgjørende betydning for saken om det reelle antallet er høyere. Det er uansett snakk om en omfattende mengde visitasjoner.
C har forklart seg sammenfallende med A og B om hvordan visitasjonene foregikk, bl.a. ved knebøy naken, løfting av pung og at han også ved noen anledninger ble bedt om å hoste. Han har videre forklart at ved noen anledninger unnlot betjenter å visitere. C har også forklart at han av enkelte betjenter fikk kommentarer om vekt og kropp, da han hadde gått opp en del i vekt under soningen.
Det ble aldri funnet noe på C ved disse visitasjonene.
A, B og C, samt N1, tok den 28. juli 2021 ut stevning mot Staten v/Justis- og beredskapsdepartementet. Saksøkerne krevde fastsettelsesdom for krenkelse av EMK art. 3 og oppreisning etter EMK artikkel 13. Grunnlaget for kravene var at saksøkerne over lengre tid i Bergen fengsel var blitt utsatt for et stor antall kroppsvisitasjoner, som det ble anført innebar en krenkelse av EMK artikkel 3. Bakgrunnen var at Høyesterett i flere avgjørelser om straffeutmåling hadde slått fast at praksisen i fengselet var i strid med forbudet mot tortur og annen grusom, umenneskelig eller nedverdigende behandling.
Staten innga tilsvar 15. september 2021, og bestred at det forelå brudd på EMK artikkel 3.
Ved rettens beslutning 5. oktober 2021 ble sakene for de fire saksøkerne forent til felles behandling. Saken fra saksøker N1 er senere stanset etter enighet mellom partene.
Hovedforhandling ble avholdt over 10 dager, fra 20. september til 3. oktober. Det ble ført omfattende dokumentbevis og til sammen 23 vitner.
Saken gjelder kroppsvisitasjoner foretatt på saksøkerne under deres soningsopphold i Bergen fengsel.
Det følger av straffegjennomføringsloven § 28 at:
«Kriminalomsorgen kan undersøke innsatte, deres rom og eiendeler for å forebygge uorden eller straffbar handling. Undersøkelsen kan skje ved bruk av teknisk utstyr eller hund, visitasjon eller ved kroppsvisitasjon.»
Det er for retten fremlagt rutiner for Bergen fengsel som gjaldt fra slutten av mai 2018 til mars 2020. Det er opplyst at før 16. mai 2018 ble kroppsvisitasjoner utført som fast rutine ved alle innganger og etter besøk. Det ble ikke som fast rutine utført kroppsvisitasjoner ved utganger og før besøk.
På bakgrunn av et brev fra Kriminalomsorgsdirektoratet i mai 2018 ble disse rutinene endret. Retten kommer nærmere tilbake til innholdet i dette brevet nedenfor Fra dette tidspunktet ble alle innsatte rutinemessig kroppsvisitert, også før besøk. Rutinen gjaldt uansett hvem de innsatte møtte, altså også ved kontakt med advokat eller politi. Av rutinen av 25. mai 2018 fremgår bl.a. følgende:
---
Visitasjonen skal ikke være mer inngripende enn nødvendig. Innsatte som ønsker skal ha mulighet til først å ta av og på seg på overkroppen, før de tar av seg på underkroppen. Dette for å unngå at de er helt naken.
Kroppsvisitasjonene i Bergen fengsel ble foretatt i to ulike rom. Det ene rommet (visitasjonsrom 1) lukkes med et forheng, mens det andre rommet (visitasjonsrom 2) lukkes med en dør. Begge rommene har speil på veggen. Speilene på visitasjonsrom 2 henger noe lavere enn på visitasjonsrom 1, og går noe under sittehøyde.
Fra 10. mars 2020 ble rutinen igjen endret. Kroppsvisitasjon før besøk og før utganger skulle heretter ikke gjennomføres rutinemessig, og det skulle benyttes kroppsskanner. Kroppsvisitasjon før besøk og før utgang, skulle:
«kun gjennomføres dersom det etter en individuell vurdering foreligger konkrete mistanker».
Videre fremgår det at visitasjonen skulle gjennomføres trinnvis, slik at den innsatte fikk tilbake klær på overkroppen før plagg nedentil ble fjernet.
Den 10. juli 2020 (LG-2019-161767) avsa Gulating lagmannsrett dom hvor det ble konkludert med at utførte kroppsvisitasjoner under varetekt i Bergen fengsel innebar en krenkelse av EMK artikkel 3, og det ble gitt et fradrag i straffen på 6 måneder. Dommen ble ikke anket av påtalemyndigheten.
I etterkant av denne dommen og etter henvendelse fra Sivilombudet, ble det gjort nye endringer i rutinene for kroppsvisitasjoner. Det fremgår av e-post fra Kriminalomsorgen Region Vest til alle fengslene i regionen den 26. august 2020 at enhetene til enhver tid skal foreta følgende:
Etter Gulating lagmannsretts dom har også Høyesterett i flere avgjørelser behandlet spørsmålet om varetektsfradrag som følge av kroppsvisitasjoner, og konkludert med at det har foreligget krenkelse av EMK artikkel 3. Det vises til HR-2020-2136-A, HR-20202137-A, og HR-2021-1155-A.
Saksøkerne har vist til det har vært rettet kritikk mot bruken av kroppsvisitasjoner i norske fengsler fra en flere instanser, bl.a. så har Sivilombudet avgitt flere besøksrapporter etter besøk i norske fengsler.
I besøksrapport etter besøk i Oslo fengsel i november 2018, uttalte Sivilombudet bl.a. følgende:
«Kroppsvisitasjon ved Oslo fengsel skjedde rutinemessig ved innkomst til fengselet, i etterkant av alle besøk og permisjoner, og ved innsettelse i sikkerhetscelle (se kapittel 10.3.3 Rutiner for visitasjon og bekledning). Slik rutinemessig kroppsvisitasjon utgjør en risiko for at innsatte ikke ønsker å møte advokat, Røde Kors visitortjeneste eller familie. Dette har blitt løftet som problematisk av tilsynsrådet. Den europeiske torturforebyggingskomité (CPT) besøkte i 2018 norske fengsler, inkludert Oslo fengsel. I deres rapport understrekes det at kroppsvisitasjoner som innebærer full avkledning ikke bør gjennomføres rutinemessig, men baseres på individuelle risikovurderinger.».
Sivilombudet anbefalte at visitasjon med full avkledning ikke burde gjennomføres rutinemessig etter alle besøk, men baseres på individuelle risikovurderinger.
I besøksrapport etter besøk på ungdomsenheten ved Ullersmo i februar 2017, bemerket Sivilombudet at det ikke ble benyttet to-trinns metode ved kroppsvisitasjon, at det ved innsettelse i sikkerhetscelle ble foretatt rutinemessig visitasjon. Til dette uttalte Sivilombudet:
«Rutinemessig avkledning er i strid med den europeiske torturforebyggingskomités (CPT) anbefalinger om kroppsvisitasjon av innsatte:
«A strip search is a very invasive – and potentially degrading – measure. Therefore, resort to strip Searches should be based on an individual risk assessment and subject to rigorous criteria and supervision. Every reasonable effort should be made to minimize embarrassment; detained persons who are searched should not normally be required to remove all their clothes at the same time, e.g. a person should be allowed to remove clothing above the waist and to get dressed before removing further clothing.»».
Sivilombudet anbefalte deretter at full avkledning før innsettelse på sikkerhetscelle kun gjennomføres etter en individuell risikovurdering, og at visitasjon gjennomføres trinnvis.
I besøksrapport etter besøk i Bergen fengsel i mai 2018 uttalte Sivilombudet bla.:
«Ved forrige besøk til Bergen fengsel i 2014 fant Sivilombudsmannen at de innsatte ble rutinemessig visitert, og fikk utdelt truse fra fengselet og et ullteppe å dekke seg til med. Kvinner fikk i tillegg t-skjorte. I sitt tilsvar til rapporten svarte fengselet følgende:
«Rutinebeskrivelse for innsettelse er blitt revidert hvor det fremgår at det skal foretas en konkret vurdering av nødvendigheten av kroppsvisitasjon i form av full avkledning. Videre har vi til hensikt å anskaffe rivesikre klær til bruk på sikkerhetscelle.»
I november 2017 sendte Kriminalomsorgsdirektoratet ut til høring et forslag til endringer i retningslinjene om bruk av tvangsmidler. Utkastets punkt 38.7.1 sier at innsatte som plasseres i sikkerhetscelle- eller seng alltid skal visiteres. Dette er ikke i henhold til anbefalingene fra CPT om at det alltid skal gjennomføres individuelle risikovurderinger. Endringene i forslag til nye retningslinjer er heller ikke trådt i kraft. Bergen fengsel har til tross for dette endret sine interne rutiner slik at alle innsatte som skal oppholde seg på sikkerhetscelle eller i sikkerhetsseng blir kroppsvisitert. Fengselet bekreftet at innsatte rutinemessig ble avkledd, og påført fengselets eget tøy som nå bestod av truse, joggebukse og t-skjorte».
Det er videre vist til rapport fra Den Europeiske torturforebyggingskomité (CPT) som i 2018 besøkte norske fengsler. I rapport av 17. januar 2019, uttalte komiteen:
«The CPT has misgivings about the systematic practice of subjecting prisoners to strip searches after all unsupervised visits. Moreover, during these examinations, prisoners were usually required to remove all their clothes at once (unless the prisoner requested otherwise), and it was not uncommon that searches were conducted in the presence of an officer of the opposite sex (unless the prisoner refused this).
The Committee recommends that strip searches be conducted only on the basis of an individual risk assessment. In addition, steps should be taken to ensure that whenever they are considered a necessity, strip searches are only performed by staff members of the same sex as the prisoner and the prisoners concerned are informed in advance about the possibility to undress in stages».
I sitt svar til CPT, uttalte KDI:
«Examinations of prisoners, including strip searches, can be conducted as a matter of routine or on a random basis. This means that neither suspicion nor specific grounds are necessary conditions for conducting examinations. The Directorate is of the opinion that assessments of when a strip search should be carried out should not be a matter of individual assessment in each individual case, since body searches of prisoners – both routine and random – are a fundamental requirement for maintaining security in Norwegian prisons».
At det har vært rettet kritikk mot rutinemessig kroppsvisitasjoner har således vært kjent for kriminalomsorgen og KDI I flere år.
A ble innsatt i Bergen fengsel 5. november 2018. Hun soner i dag i overgangsbolig. A har tre mindreårige barn. Det er anført at A har vært gjenstand for 306 kroppsvisitasjoner i perioden november 2018 til august 2020. Dette skal være relatert til 124 besøk, 21 fremstillinger, samt fire dager med vaskearbeid på avdeling D. I det siste tilfellet forklarte A at hun ble visitert til arbeid, retur ved lunsj, ut igjen etter lunsj, og ved retur på ettermiddagen, totalt 4 ganger per dag.
Staten har beregnet antall kroppsvisitasjoner til 293.
Det er ikke ført logg over visitasjonene, men retten finner ikke grunn til å tvile på As opplysninger om visitasjon, og det bemerkes at differensen mellom partenes beregninger er av så beskjeden karakter at det ikke har betydning for rettens vurdering.
A forklarte at det ble foretatt visitasjoner både før og etter besøk, og ved alle utganger. Det er det på det rene at det aldri ble gjort noen funn ved visitasjonene.
Hun forklarte at visitasjonene ble gjennomført ved at hun måtte ta av seg alle klærne, og at hun måtte sette seg ned i knebøy/ på huk, samt at hun måtte løfte opp brystene og åpne munnen. Trinnvis visitasjon mener hun skjedde maks et par ganger. Hun forklarte videre at da hun hadde menstruasjon, ble hun bedt om å ta ut tampongen. Om dette forklarte hun at hun syntes det var så nedverdigende at hun forsøkte å skjule tråden på tampongen. Hun forklarte også at hun ved en anledning ble eksponert for en mannlig betjent utenfor visitasjonsrommet, da en av betjentene gikk ut slik at forhenget ble dratt til side. En gang ble hun også henvist til et av rommene og da stod det en mannlig innsatt der som var i ferd med å ta på seg boxershortsen.
A forklarte at hun opplevde visitasjonene som nedverdigende. Bl.a. hadde hun komplekser pga. vektoppgang, og syns det var særdeles ubehagelig de gangene hun kom tilbake fra utgang hvor hun måtte ta av seg svett undertøy. Videre at hun opplevde det som ille å bli visitert før besøk av barna, noe som tok vekk noe av gleden ved besøkene.
I følge A ble hun visitert ved alle fremstillinger og utganger, uavhengig av om betjenter hadde vært til stede hele tiden.
B var innsatt i Bergen fengsel fra 20. juni 2018 til 19. juli 2018, og fra 14. desember 2018 til 31. august 2020.
Det er fra B anført at han har vært gjenstand for minst 114 kroppsvisitasjoner, men at det reelle tallet er noe usikkert. Staten har ikke bestridt dette tallet.
B satt frem til 18. desember 2020 i varetekt og hadde den første tiden brev- og besøksforbud. Han satt da på sikkerhetsavdelingen og ble utsatt for rutinemessige nakenvisitasjoner på cellen. I den perioden hadde han bare advokatbesøk.
B forklarte at han ble visitert ved alle besøk og ved fremstillinger til retten. Dette selv om han hadde følge av politiet eller betjenter hele tiden.
Visiteringen ble gjennomført ved at han måtte ta av seg alle klærne og sette seg på huk. Han forklarte også at han ved noen anledninger ble bedt om å hoste. Han måtte også løfte på pungen. Trinnvis avkledningen opplevde han første gang i august 2020, men han måtte fortsatt foreta knebøy. Han forklarte at han særlig om vinteren og når det var vått ute, opplevde visitasjonsrommene som våte og skitne på gulvet, og at det var ubehagelig å stå barbeint. B forklarte videre at det ved enkelte anledninger ikke ble foretatt visitasjon inne på visitasjonsrommene, men at betjentene da bare ventet en stund slik at det skulle oppfattes som at han hadde blitt visitert.
Det ble aldri funnet noe på B ved disse visitasjonene. B forklarte at han unnlot å møte til bl.a. fengslingsmøter for å unngå visitasjonene, noe som også ble bekreftet av hans forsvarer, advokat Ann Helen Aarø.
C ble innsatt i Bergen fengsel 3. februar 2016, og hadde overgang til Bjørgvin 8. april 2020. Han ble løslatt i juli 2022.
Det er fra C anført at han i denne perioden har vært gjenstand for inntil minst 293 visitasjoner, men at det reelle tallet er usikkert, bl.a. med tanke på at C ikke husker om han ble visitert før besøk før mai 2018. Staten har lagt til grunn 293 visitasjoner. Etter rettens syn er det ikke av avgjørende betydning for saken om det reelle antallet er høyere. Det er uansett snakk om en omfattende mengde visitasjoner.
C har forklart seg sammenfallende med A og B om hvordan visitasjonene foregikk, bl.a. ved knebøy naken, løfting av pung og at han også ved noen anledninger ble bedt om å hoste. Han har videre forklart at ved noen anledninger unnlot betjenter å visitere. C har også forklart at han av enkelte betjenter fikk kommentarer om vekt og kropp, da han hadde gått opp en del i vekt under soningen.
Det ble aldri funnet noe på C ved disse visitasjonene.
Saksøkerne har vært utsatt for et høyt antall nakenvisitasjoner i Bergen fengsel, som har blitt gjennomført rutinemessig uten tilstrekkelig rettslige rammer som sikret at det ble gjennomført en forsvarlig vurdering av om og hvordan visitasjon skulle gjennomføres.
Høyesterett har i flere saker om varetektsfradrag konstatert krenkelse av EMK artikkel 3 på grunnlag av ulovlig visitasjon i fengsel i parallelle tilfeller som denne sak. Avgjørelsene må ansees som bindende prejudikater, hvor Høyesterett eksplisitt har tatt stilling til det rettslige spørsmål vår sak gjelder. Ved vurderingen av om visitasjon av innsatte innebære krenkelse av EMK art 3 skal det etter Høyesteretts og EMDs praksis blant annet legges vekt på begrunnelsen som er gitt, om det foreligger en konkret mistanke og farevurdering vedrørende den innsatte, som visitasjonene gjennomføres ut fra en fast ordning/et tilfeldighetsprinsipp, og om regelverket er utformet på en slik måte at avveiningen mellom konkret fare og hensynet til den innsattes menneskelige verdighet avveies på en forsvarlig måte.
I den foreliggende saken er alle saksøkerne utsatt for et høyt antall visitasjoner. Disse er foretatt blant annet uten konkret og tilstrekkelig individualisert farevurdering, uten at det er gitt begrunnelse, som en standardisert ordning, og regulert av et utilstrekkelig rettslig rammeverk uten forsvarlig avveining mellom sikkerhetshensyn og hensynet til menneskelig verdighet. Det gjelder særlig all den tid hverken beslutningen om eller gjennomføringen av visitasjonene har tatt høyde for individuell sårbarhet.
På dette grunnlag foreligger det krenkelse av EMK art 3.
Subsidiært, for det tilfellet at visitasjonene ikke ansees å nå det alvor som kreves for å konstatere krenkelse av EMK art 3, foreligger det krenkelse av EMK art 8 på samme grunnlag.
Etter EMK art 13 har enhver som har en tilstrekkelig klage om konvensjonsbrudd krav på effektivt rettsmiddel. For at et rettsmiddel skal ansees effektivt i EMK art 13s forstand, må det blant annet i tilstrekkelig grad være egnet til å reparere den aktuelle konvensjonskrenkelsen. Vurderingen av hva som er tilstrekkelig reparasjon, må foretas konkret, herunder utfra hvilken type krenkelse det er tale om.
Ved alvorlige krenkelser, som krenkelser av EMK art 3, vil det kreves at rettsmiddelet har konstaterende, avvergende, restituerende og kompenserende effekt.
I det foreliggende tilfelle er det enighet mellom partene om at skadeserstatningsloven § 3-5 om oppreisningsansvar ikke kommer til anvendelse, blant annet idet bestemmelsen setter for høye krav til ansvarsnorm, vilkåret om «skade» ikke vil være oppfylt i tilfeller der det er tale om menneskerettighetskrenkelser, samt subjektiv skyld hos den eller de som har gjennomført den erstatningsbetingende handling. Skadeserstatningsloven § 3-5 oppfyller på dette grunnlag ikke kravene til effektivt rettsmiddel etter EMK art 13, idet vilkårene bestemmelsen oppfyller for å tilkjenne oppreisningserstatning er for strenge vurdert opp mot kravene i EMK art 13.
Staten har bevisbyrden for at det foreligger tilstrekkelige effektive rettsmidler. Staten har ikke i tilstrekkelig grad godtgjort at det er andre tilgjengelige rettsmidler som vil kunne gi saksøkerne effektiv reparasjon av krenkelsen de er utsatt for.
For at Norge ikke skal krenke EMK art 13, jf. EMK art 1, må nasjonale domstoler reparere krenkelsene saksøkerne har blitt utsatt for på en tilstrekkelig måte. Etter saksøkes syn kreves det i foreliggende tilfellet at reparasjonen må foretas på en måte som har både konstaterende og kompenserende virkning.
Det gjøres gjeldende at alle saksøkere har tilstrekkelig rettslig interesse etter tvisteloven § 1-3 for reparasjon av menneskerettighetskrenkelsen i form av fastsettelsesdom for krenkelse og for dom for oppreisningserstatning, sett i lys av krenkelsens karakter og omfang.
Det gjøres gjeldende at kravet om reparasjon, hverken i form av fastsettelsesdom eller oppreisningserstatning, ikke er foreldet, prinsipalt idet foreldelsesloven ikke regulerer statens plikt til å reparere menneskerettighetskrenkelser og subsidiært idet foreldelsesloven § 9 innebærer at fristen for foreldelse ikke er utløpt. Det vises særlig til at saksøkerne var særlig ressurssvake, som ikke hadde forutsetninger til å klarlegge faktiske og rettslige forhold som kunne gi grunnlag for å fremme søksmål før i alle fall Gulatings dom av 10. juli 2020. Oppreisningskravet er dermed ikke er foreldet på grunn av faktisk og rettslig villfarelse hos saksøkerne. I alle tilfeller må det legges til grunn at vurderingen av om EMK art 3 er brutt innebærer en helhetlig vurdering, i tråd med EMDs vurdering av løpende menneskerettighetskrenkelser, som tilsier at plikten til å reparere krenkelsene ikke foreldes løpende.
EMK artikkel 3 verner den enkelte mot å bli utsatt for «tortur eller for umenneskelig eller nedverdigende behandling eller straff». For at en behandling eller straff skal rammes av forbudet, kreves et minimum av alvor – «a minimum level of severity», jf. Kudla mot Polen, 26. oktober 2000 [EMD-1996-30210]​1. Hvorvidt denne grensen er oversteget, beror på en sammensatt vurdering. Formålet med behandlingen er viktig: dersom den har til hensikt å ydmyke eller krenke, vil det veie særlig tungt i retning av brudd.
Når det gjelder kroppsvisitasjoner i fengsler, har EMD akseptert at dette i mange tilfeller må godtas ut fra hensynet til sikkerhet og orden i institusjonen, se blant annet Frérot mot Frankrike, 12. juni 2007 [EMD-2001-70204]​1 avsnitt 38 og Roth mot Tyskland, 22. oktober 2020 [EMD-2018-6780]​1 avsnitt 65.
Etter statens syn er det ikke i strid med EMK artikkel 3 å begrunne kroppsvisitasjoner med at visse situasjoner innebærer en generelt forhøyet risiko for inn- og utsmugling av narkotika og uønskede gjenstander. EMD skiller for eksempel i Frérot [EMD-2001-70204]​1 avsnitt 40 og 41 mellom kroppsvisitasjoner som innebærer full avkledning med undersøkelse i munn, armhule, mv., samt spredning av ben, og kroppsvisitasjoner som i tillegg innebærer at den innsatte må bøye seg frem og hoste for å gjøre det mulig å utføre en visuell inspeksjon av anus. Det er kun i tilknytning til den siste kategorien at EMD krever at kroppsvisitasjonen er absolutt nødvendig og at det foreligger «strong and specific reasons to suspect that the prisoner might be hiding [prohibited objects or substances] in that part of his body».
Kroppsvisitasjonene i Bergen fengsel har skjedd i situasjoner der det erfaringsmessig foreligger risiko for at uønskede gjenstander blir fraktet inn eller ut av fengselet. Det relativt sett lave antallet funn ved disse kroppsvisitasjonene er tegn på at kroppsvisitasjonene virker preventivt etter sin hensikt. Praksisen omfattet samtlige innsatte, for å unngå at innsatte som det ellers ville vært mindre grunn til å kroppsvisitere, skal utsettes for press om inn- og utsmugling fra andre innsatte. Kroppsvisitasjonene i Bergen fengsel har ikke omfattet noen direkte besiktigelse av anus, og befinner seg etter statens syn i den kategorien av kroppsvisitasjoner som etter EMDs praksis kan aksepteres ut fra situasjonsbetraktninger.
Staten mener det rammeverket som er etablert rundt kroppsvisitasjoner, er tilstrekkelig for å oppfylle plikten til å sikre rettighetene i EMK artikkel 3, jf. EMK artikkel 1. Hva ellers gjelder lovkravet som saksøkerne henviser til under EMK artikkel 3, jf. Grunnloven § 113, vises til punkt 2.2.
Etter statens syn er det for øvrig ingen særlige forhold ved saksøkerne som tilsier at kroppsvisitasjonene overfor dem utgjør en krenkelse.
Staten bestrider at kroppsvisitasjonene saksøkerne har vært utsatt for i Bergen fengsel, utgjør krenkelser av EMK artikkel 8.
Etter EMK artikkel 8 annet ledd er inngrep i privatlivet tillatt dersom de har hjemmel i lov, er «nødvendig i et demokratisk samfunn» og forfølger et av de opplistede formålene. Inngrepet er hjemlet i straffegjennomføringsloven § 28 med tilhørende forskrift og retningslinjer. Etter statens syn oppfyller dette de krav til tilgjengelighet og presisjon som oppstilles i forbindelse med lovkravet. Utformingen av bestemmelsen innebærer ikke noe brudd på plikten til å sikre rettighetene i EMK, jf. EMK artikkel 1.Inngrepet har til formål å «forebygge uorden eller kriminalitet», så vel som «å beskytte andres rettigheter og friheter», jf. artikkel 8 annet ledd Staten er også av det syn at inngrepet er «nødvendig i et demokratisk samfunn», jf. punkt 2.1 over.
Krav som skriver seg fra kroppsvisitasjoner som er utført før 7. juni 2018, er foreldet. Dette omfatter deler av kravet til saksøker C, som ved stevning 28. juli 2021 nedla påstand som knytter seg til kroppsvisitasjoner som har funnet sted i perioden 3. februar 2016 til 8. april 2020.
Den alminnelige foreldelsesfristen i foreldelsesloven § 9 på tre år fra «den dag da skadelidte fikk eller burde skaffet seg nødvendig kunnskap om skaden og den ansvarlige» kommer til anvendelse. Etter ordlyden gjelder den krav på både skadeserstatning og oppreisning, uten noen avgrensning mot oppreisning som eventuelt utmåles på grunnlag av brudd på menneskerettigheter. EMD aksepterer langt på vei slike nasjonale frister, så lenge de ikke er i strid med kravet om et effektivt rettsmiddel etter EMK artikkel 13, jf. Nikitin and others v. Estland, 29. januar 2019, avsnitt 208 til 211. De norske foreldelsesreglene er godt innenfor dette.
Det foreligger ikke grunnlag for ansvar, prinsipalt fordi det ikke foreligger brudd på EMK artikkel 3/Grunnloven § 93, og/eller artikkel 8, subsidiært fordi vilkårene i skadeserstatningsloven § 3-5 ikke er oppfylt. Oppreisning krever hjemmel i lov, jf. Rt2013-805 avsnitt 24. Oppreisning kan kun utmåles der vilkårene i skadeerstatningsloven § 3-5 er oppfylt, og det er ikke tilfelle i foreliggende sak. Staten har ikke opptrådt forsettlig eller grovt uaktsomt.
EMK artikkel 13 utgjør i seg selv ingen hjemmel for oppreisning, men stiller kun krav til at nasjonal rett har ordninger som gir den enkelte effektive rettsmidler mot konvensjonskrenkelse. De nasjonale ordningene tilfredsstiller konvensjonens krav.
Forholdet til EMK artikkel 3 og artikkel 8 vil bli prøvd gjennom saksøkernes krav om oppreisning, og staten kan ikke se at saksøkerne har reelt behov for fastsettelsesdom for krenkelse jf. tvisteloven § 1-3 (2) og HR-2021-1345-A avsnitt 83-87. Der retten tar stilling til spørsmålet om menneskerettighetskrenkelse prejudisielt i forbindelse med et annet krav, foreligger det ikke reelt behov for særskilt fastsettelsesdom.
Det er ikke adgang til å kreve fastsettelsesdom for brudd på Grunnloven, og dette kravet må uansett avvises. Dom for brudd på enkeltregler utgjør ikke «rettskrav» etter tvisteloven § 1-3.
Advokatforeningen innga den 29. august 2022 skriftlig innlegg etter tvisteloven § 15-8 første ledd bokstav a). Ingen av partene hadde innvendinger til at innlegget ble gjort til en del av saken, og det inngår således i rettens avgjørelsesgrunnlag, jf. tvisteloven § 15-8 annet ledd.
Advokatforeningen har anført at ved brudd på en konvensjonsbestemmelse oppstiller EMK artikkel 13 en rett til et effektivt rettsmiddel ved en nasjonal myndighet. EMD har ved brudd på EMK artikkel 3 innfortolket en rett til å fremme krav om erstatning for ikkeøkonomisk tap for at rettsmiddelet skal anses effektivt.
I norsk rett krever erstatning for ikke-økonomisk tap hjemmel i lov. Det eneste aktuelle hjemmelsgrunnlaget i nasjonal rett er skl. § 3-5. Advokatforeningen kan ikke se at skl. § 35 oppfyller vilkårene til et effektivt rettsmiddel, i de tilfeller der EMK artikkel 13 gir skadelidte en rett til å kreve oppreisningserstatning for brudd på en konvensjonsbestemmelse.
For at staten skal kunne oppfylle sine folkerettslige forpliktelser, mener
Advokatforeningen at det må være mulig å anvende EMK artikkel 13, jf. mrl. § 2, som direkte lovhjemmel for slik erstatning. Om det ikke tilkjennes erstatning direkte i medhold av EMK artikkel 13, må det i alle tilfeller kunne tilkjennes erstatning på ulovfestet grunnlag, som et utslag av våre forpliktelser etter EMK.
Saksøkerne har vært utsatt for et høyt antall nakenvisitasjoner i Bergen fengsel, som har blitt gjennomført rutinemessig uten tilstrekkelig rettslige rammer som sikret at det ble gjennomført en forsvarlig vurdering av om og hvordan visitasjon skulle gjennomføres.
Høyesterett har i flere saker om varetektsfradrag konstatert krenkelse av EMK artikkel 3 på grunnlag av ulovlig visitasjon i fengsel i parallelle tilfeller som denne sak. Avgjørelsene må ansees som bindende prejudikater, hvor Høyesterett eksplisitt har tatt stilling til det rettslige spørsmål vår sak gjelder. Ved vurderingen av om visitasjon av innsatte innebære krenkelse av EMK art 3 skal det etter Høyesteretts og EMDs praksis blant annet legges vekt på begrunnelsen som er gitt, om det foreligger en konkret mistanke og farevurdering vedrørende den innsatte, som visitasjonene gjennomføres ut fra en fast ordning/et tilfeldighetsprinsipp, og om regelverket er utformet på en slik måte at avveiningen mellom konkret fare og hensynet til den innsattes menneskelige verdighet avveies på en forsvarlig måte.
I den foreliggende saken er alle saksøkerne utsatt for et høyt antall visitasjoner. Disse er foretatt blant annet uten konkret og tilstrekkelig individualisert farevurdering, uten at det er gitt begrunnelse, som en standardisert ordning, og regulert av et utilstrekkelig rettslig rammeverk uten forsvarlig avveining mellom sikkerhetshensyn og hensynet til menneskelig verdighet. Det gjelder særlig all den tid hverken beslutningen om eller gjennomføringen av visitasjonene har tatt høyde for individuell sårbarhet.
På dette grunnlag foreligger det krenkelse av EMK art 3.
Subsidiært, for det tilfellet at visitasjonene ikke ansees å nå det alvor som kreves for å konstatere krenkelse av EMK art 3, foreligger det krenkelse av EMK art 8 på samme grunnlag.
Etter EMK art 13 har enhver som har en tilstrekkelig klage om konvensjonsbrudd krav på effektivt rettsmiddel. For at et rettsmiddel skal ansees effektivt i EMK art 13s forstand, må det blant annet i tilstrekkelig grad være egnet til å reparere den aktuelle konvensjonskrenkelsen. Vurderingen av hva som er tilstrekkelig reparasjon, må foretas konkret, herunder utfra hvilken type krenkelse det er tale om.
Ved alvorlige krenkelser, som krenkelser av EMK art 3, vil det kreves at rettsmiddelet har konstaterende, avvergende, restituerende og kompenserende effekt.
I det foreliggende tilfelle er det enighet mellom partene om at skadeserstatningsloven § 3-5 om oppreisningsansvar ikke kommer til anvendelse, blant annet idet bestemmelsen setter for høye krav til ansvarsnorm, vilkåret om «skade» ikke vil være oppfylt i tilfeller der det er tale om menneskerettighetskrenkelser, samt subjektiv skyld hos den eller de som har gjennomført den erstatningsbetingende handling. Skadeserstatningsloven § 3-5 oppfyller på dette grunnlag ikke kravene til effektivt rettsmiddel etter EMK art 13, idet vilkårene bestemmelsen oppfyller for å tilkjenne oppreisningserstatning er for strenge vurdert opp mot kravene i EMK art 13.
Staten har bevisbyrden for at det foreligger tilstrekkelige effektive rettsmidler. Staten har ikke i tilstrekkelig grad godtgjort at det er andre tilgjengelige rettsmidler som vil kunne gi saksøkerne effektiv reparasjon av krenkelsen de er utsatt for.
For at Norge ikke skal krenke EMK art 13, jf. EMK art 1, må nasjonale domstoler reparere krenkelsene saksøkerne har blitt utsatt for på en tilstrekkelig måte. Etter saksøkes syn kreves det i foreliggende tilfellet at reparasjonen må foretas på en måte som har både konstaterende og kompenserende virkning.
Det gjøres gjeldende at alle saksøkere har tilstrekkelig rettslig interesse etter tvisteloven § 1-3 for reparasjon av menneskerettighetskrenkelsen i form av fastsettelsesdom for krenkelse og for dom for oppreisningserstatning, sett i lys av krenkelsens karakter og omfang.
Det gjøres gjeldende at kravet om reparasjon, hverken i form av fastsettelsesdom eller oppreisningserstatning, ikke er foreldet, prinsipalt idet foreldelsesloven ikke regulerer statens plikt til å reparere menneskerettighetskrenkelser og subsidiært idet foreldelsesloven § 9 innebærer at fristen for foreldelse ikke er utløpt. Det vises særlig til at saksøkerne var særlig ressurssvake, som ikke hadde forutsetninger til å klarlegge faktiske og rettslige forhold som kunne gi grunnlag for å fremme søksmål før i alle fall Gulatings dom av 10. juli 2020. Oppreisningskravet er dermed ikke er foreldet på grunn av faktisk og rettslig villfarelse hos saksøkerne. I alle tilfeller må det legges til grunn at vurderingen av om EMK art 3 er brutt innebærer en helhetlig vurdering, i tråd med EMDs vurdering av løpende menneskerettighetskrenkelser, som tilsier at plikten til å reparere krenkelsene ikke foreldes løpende.
EMK artikkel 3 verner den enkelte mot å bli utsatt for «tortur eller for umenneskelig eller nedverdigende behandling eller straff». For at en behandling eller straff skal rammes av forbudet, kreves et minimum av alvor – «a minimum level of severity», jf. Kudla mot Polen, 26. oktober 2000 [EMD-1996-30210]​1. Hvorvidt denne grensen er oversteget, beror på en sammensatt vurdering. Formålet med behandlingen er viktig: dersom den har til hensikt å ydmyke eller krenke, vil det veie særlig tungt i retning av brudd.
Når det gjelder kroppsvisitasjoner i fengsler, har EMD akseptert at dette i mange tilfeller må godtas ut fra hensynet til sikkerhet og orden i institusjonen, se blant annet Frérot mot Frankrike, 12. juni 2007 [EMD-2001-70204]​1 avsnitt 38 og Roth mot Tyskland, 22. oktober 2020 [EMD-2018-6780]​1 avsnitt 65.
Etter statens syn er det ikke i strid med EMK artikkel 3 å begrunne kroppsvisitasjoner med at visse situasjoner innebærer en generelt forhøyet risiko for inn- og utsmugling av narkotika og uønskede gjenstander. EMD skiller for eksempel i Frérot [EMD-2001-70204]​1 avsnitt 40 og 41 mellom kroppsvisitasjoner som innebærer full avkledning med undersøkelse i munn, armhule, mv., samt spredning av ben, og kroppsvisitasjoner som i tillegg innebærer at den innsatte må bøye seg frem og hoste for å gjøre det mulig å utføre en visuell inspeksjon av anus. Det er kun i tilknytning til den siste kategorien at EMD krever at kroppsvisitasjonen er absolutt nødvendig og at det foreligger «strong and specific reasons to suspect that the prisoner might be hiding [prohibited objects or substances] in that part of his body».
Kroppsvisitasjonene i Bergen fengsel har skjedd i situasjoner der det erfaringsmessig foreligger risiko for at uønskede gjenstander blir fraktet inn eller ut av fengselet. Det relativt sett lave antallet funn ved disse kroppsvisitasjonene er tegn på at kroppsvisitasjonene virker preventivt etter sin hensikt. Praksisen omfattet samtlige innsatte, for å unngå at innsatte som det ellers ville vært mindre grunn til å kroppsvisitere, skal utsettes for press om inn- og utsmugling fra andre innsatte. Kroppsvisitasjonene i Bergen fengsel har ikke omfattet noen direkte besiktigelse av anus, og befinner seg etter statens syn i den kategorien av kroppsvisitasjoner som etter EMDs praksis kan aksepteres ut fra situasjonsbetraktninger.
Staten mener det rammeverket som er etablert rundt kroppsvisitasjoner, er tilstrekkelig for å oppfylle plikten til å sikre rettighetene i EMK artikkel 3, jf. EMK artikkel 1. Hva ellers gjelder lovkravet som saksøkerne henviser til under EMK artikkel 3, jf. Grunnloven § 113, vises til punkt 2.2.
Etter statens syn er det for øvrig ingen særlige forhold ved saksøkerne som tilsier at kroppsvisitasjonene overfor dem utgjør en krenkelse.
Staten bestrider at kroppsvisitasjonene saksøkerne har vært utsatt for i Bergen fengsel, utgjør krenkelser av EMK artikkel 8.
Etter EMK artikkel 8 annet ledd er inngrep i privatlivet tillatt dersom de har hjemmel i lov, er «nødvendig i et demokratisk samfunn» og forfølger et av de opplistede formålene. Inngrepet er hjemlet i straffegjennomføringsloven § 28 med tilhørende forskrift og retningslinjer. Etter statens syn oppfyller dette de krav til tilgjengelighet og presisjon som oppstilles i forbindelse med lovkravet. Utformingen av bestemmelsen innebærer ikke noe brudd på plikten til å sikre rettighetene i EMK, jf. EMK artikkel 1.Inngrepet har til formål å «forebygge uorden eller kriminalitet», så vel som «å beskytte andres rettigheter og friheter», jf. artikkel 8 annet ledd Staten er også av det syn at inngrepet er «nødvendig i et demokratisk samfunn», jf. punkt 2.1 over.
Krav som skriver seg fra kroppsvisitasjoner som er utført før 7. juni 2018, er foreldet. Dette omfatter deler av kravet til saksøker C, som ved stevning 28. juli 2021 nedla påstand som knytter seg til kroppsvisitasjoner som har funnet sted i perioden 3. februar 2016 til 8. april 2020.
Den alminnelige foreldelsesfristen i foreldelsesloven § 9 på tre år fra «den dag da skadelidte fikk eller burde skaffet seg nødvendig kunnskap om skaden og den ansvarlige» kommer til anvendelse. Etter ordlyden gjelder den krav på både skadeserstatning og oppreisning, uten noen avgrensning mot oppreisning som eventuelt utmåles på grunnlag av brudd på menneskerettigheter. EMD aksepterer langt på vei slike nasjonale frister, så lenge de ikke er i strid med kravet om et effektivt rettsmiddel etter EMK artikkel 13, jf. Nikitin and others v. Estland, 29. januar 2019, avsnitt 208 til 211. De norske foreldelsesreglene er godt innenfor dette.
Det foreligger ikke grunnlag for ansvar, prinsipalt fordi det ikke foreligger brudd på EMK artikkel 3/Grunnloven § 93, og/eller artikkel 8, subsidiært fordi vilkårene i skadeserstatningsloven § 3-5 ikke er oppfylt. Oppreisning krever hjemmel i lov, jf. Rt2013-805 avsnitt 24. Oppreisning kan kun utmåles der vilkårene i skadeerstatningsloven § 3-5 er oppfylt, og det er ikke tilfelle i foreliggende sak. Staten har ikke opptrådt forsettlig eller grovt uaktsomt.
EMK artikkel 13 utgjør i seg selv ingen hjemmel for oppreisning, men stiller kun krav til at nasjonal rett har ordninger som gir den enkelte effektive rettsmidler mot konvensjonskrenkelse. De nasjonale ordningene tilfredsstiller konvensjonens krav.
Forholdet til EMK artikkel 3 og artikkel 8 vil bli prøvd gjennom saksøkernes krav om oppreisning, og staten kan ikke se at saksøkerne har reelt behov for fastsettelsesdom for krenkelse jf. tvisteloven § 1-3 (2) og HR-2021-1345-A avsnitt 83-87. Der retten tar stilling til spørsmålet om menneskerettighetskrenkelse prejudisielt i forbindelse med et annet krav, foreligger det ikke reelt behov for særskilt fastsettelsesdom.
Det er ikke adgang til å kreve fastsettelsesdom for brudd på Grunnloven, og dette kravet må uansett avvises. Dom for brudd på enkeltregler utgjør ikke «rettskrav» etter tvisteloven § 1-3.
Advokatforeningen innga den 29. august 2022 skriftlig innlegg etter tvisteloven § 15-8 første ledd bokstav a). Ingen av partene hadde innvendinger til at innlegget ble gjort til en del av saken, og det inngår således i rettens avgjørelsesgrunnlag, jf. tvisteloven § 15-8 annet ledd.
Advokatforeningen har anført at ved brudd på en konvensjonsbestemmelse oppstiller EMK artikkel 13 en rett til et effektivt rettsmiddel ved en nasjonal myndighet. EMD har ved brudd på EMK artikkel 3 innfortolket en rett til å fremme krav om erstatning for ikkeøkonomisk tap for at rettsmiddelet skal anses effektivt.
I norsk rett krever erstatning for ikke-økonomisk tap hjemmel i lov. Det eneste aktuelle hjemmelsgrunnlaget i nasjonal rett er skl. § 3-5. Advokatforeningen kan ikke se at skl. § 35 oppfyller vilkårene til et effektivt rettsmiddel, i de tilfeller der EMK artikkel 13 gir skadelidte en rett til å kreve oppreisningserstatning for brudd på en konvensjonsbestemmelse.
For at staten skal kunne oppfylle sine folkerettslige forpliktelser, mener
Advokatforeningen at det må være mulig å anvende EMK artikkel 13, jf. mrl. § 2, som direkte lovhjemmel for slik erstatning. Om det ikke tilkjennes erstatning direkte i medhold av EMK artikkel 13, må det i alle tilfeller kunne tilkjennes erstatning på ulovfestet grunnlag, som et utslag av våre forpliktelser etter EMK.
Saksøkerne krever reparasjon for påstått krenkelse av deres menneskerettigheter. Som grunnlag for kravet er det vist til at den gjennomførte kroppsvisitasjonen av saksøkerne innebærer en krenkelse av EMK artikkel 3 og Grunnloven § 92, subsidiært EMK artikkel 8 og Grunnloven § 102.
Som reparasjon etter EMK artikkel 13 kreves det fastsettelsesdom for at saksøkernes rettigheter er krenket samt erstatning for ikke-økonomisk tap (oppreisningserstatning).
Staten på sin side bestrider at kroppsvisitasjonene saksøkerne har vært utsatt for i Bergen fengsel utgjør krenkelser av EMK, og anfører at det ikke foreligger grunnlag for erstatning. Videre at saksøkerne ikke har rettslig interesse i egen fastsettelsesdom for krenkelse.
Saksøkerne anfører at kroppsvisitasjonene de ble utsatt for er i strid med forbudet mot nedverdigende behandling i EMK artikkel 3 og Grunnloven § 93 andre ledd.
EMK artikkel 3 lyder slik:
No one shall be subjected to torture or to inhuman or degrading treatment or punishment.
Bestemmelsen gjelder som norsk rett, jf. menneskerettsloven § 2 og § 3. Tilsvarende forbud følger av Grunnloven § 93 andre ledd, som slår fast at ingen må utsettes for «tortur eller annen umenneskelig eller nedverdigende behandling eller straff». Det er alternativet «nedverdigende behandling» – på engelsk «degrading treatment» – som er det aktuelle i saken her.
Forståelsen av artikkel 3 er nærmere utdypet i praksis fra Den europeiske menneskerettsdomstol (EMD), og oppsummert i HR-2017-1127-U avsnitt 11 og 12:
Artikkel 3 uttrykker fundamentale rettsstatlige verdier og respekt for den menneskelige verdighet, som begge deler også er bærende for EMK som sådan, jf. storkammerdom 28. september 2015 Bouyid mot Belgia avsnitt 81 og 90 [EMD-2009-23380-2], og storkammerdom 15. desember 2016 Khlaifia og andre mot Italia avsnitt 158 [EMD-2012-16483-2]. Bestemmelsen forbyr – i en absolutt form – tortur eller umenneskelig eller nedverdigende behandling eller straff, uavhengig av situasjonen og av offerets tidligere eller nåværende adferd, jf. blant annet dom 14. oktober 2010 A.B. mot Russland avsnitt 99 [EMD-2006-1439].
[...]
Menneskerettsdomstolen har i sin praksis understreket at for å rammes av forbudet i artikkel 3, så kreves det et minimum av alvor – «a minimum of severety»/«un minimum de gravité», jf. for eksempel storkammerdom 26. oktober 2000 Kudla mot Polen avsnitt 91 [EMD-1996-30210]. Om grensen er overskredet, beror på en samlet vurdering, hvor det blant annet skal legges vekt på behandlingens karakter og den sammenhengen den inngår i, varigheten, de fysiske og psykiske virkningene for den som rammes, og etter forholdene også vedkommendes kjønn, alder og helsetilstand, jf. storkammerdom 15. desember 2016 Khlaifia og andre mot Italia avsnitt 159-160 [EMD-2012-16483-2]. Formålet med behandlingen er viktig, især vil det veie tungt i retning brudd dersom intensjonen nettopp er å ydmyke eller krenke. Men også for tiltak som er legitimt begrunnet utgjør artikkel 3 en grense, i den utstrekning disse i form, intensitet eller varighet går lenger enn nødvendig eller på annen måte er uforholdsmessig belastende, jf. storkammerdom 28. september 2015 Bouyid mot Belgia avsnitt 86-88 [EMD-2009-23380-2].
Det er ikke i denne saken anført at formålet med kroppsvisitasjonene har vært å ydmyke eller krenke saksøkerne, så dette momentet er ikke relevant her.
EMD har i flere avgjørelser behandlet spørsmålet om kroppsvisitasjoner innebærer en krenkelse av EMK artikkel 3. I flere avgjørelses fremholdes det at kroppsvisitasjoner kan være nødvendig for å opprettholde sikkerhet og orden fengselet. I HR-2020-2136-A, oppsummerer Høyesterett EMDs praksis i avsnitt 108:
«Det fremgår av det jeg kort har vist til fra EMDs praksis at en rekke momenter må trekkes inn i vurderingen av om en innsatt har blitt utsatt for nedverdigende behandling. Av særlig betydning for saken her nevner jeg at kroppsvisitering i fengsel kan godtas av sikkerhetsmessige grunner og for å opprettholde orden. Men det kreves en akseptabel begrunnelse. Rutinemessige kroppsvisitasjoner uten nærmere begrunnelse er funnet å være i strid med artikkel 3. Undersøkelsen må utføres med tilbørlig respekt for den menneskelige verdighet. Formålet må ikke være å nedverdige den innsatte».
Av formålet med straff, følger det av straffegjennomføringsloven § 2 at straffen skal gjennomføres på en måte:
«som tar hensyn til formålet med straffen, som motvirker nye straffbare handlinger, som er betryggende for samfunnet og som innenfor disse rammene sikrer de innsatte tilfredsstillende forhold».
I Ot.prp. nr. 5 (2000–2001) uttaler departementet om dette at:
«Formålsbestemmelsen vil stille store krav til etatens evne til å balansere de sikkerhetsmessige hensyn mot hensynet til den enkeltes individuelle behov. Det forutsettes at hensynet til formålet med straffen, til samfunnets sikkerhet og det forebyggende aspekt blir ivaretatt ved alle beslutninger som tas under straffegjennomføringen».
Det følger så av straffegjennomføringsloven § 3 at gjennomføringen av straffen skal være sikkerhetsmessig forsvarlig, og samtidig fremme domfeltes tilpasning til samfunnet. Dette innebærer at det i fengslene må være rammer som sikrer både den enkeltes sikkerhet, herunder både ansatte og innsatte, og som det mulig med rehabilitering.
Som nevnt ovenfor under pkt. 1.2. følger det av straffegjennomføringsloven § 28 at det kan foretas kroppsvisitasjon av innsatte for å forebygge uorden eller straffbare handlinger.
Av Ot.prp.nr.5 (2000–2001) s. 77, følger det at ulike kontrolltiltak i fengslene er nødvendig for å forhindre at det begås straffbare handlinger, eller andre handlinger som kan påvirke ro, orden og sikkerhet. Det fremgår videre at bekjempelse av narkotikamisbruk er høyt prioritert. Til merknadene til § 28 på 160 i proposisjonen er det angitt at kroppsvisitasjon innebærer adgang til å kle innsatte naken og til å foreta manuell undersøkelse på kropp og klær («stripping»).
I straffegjennomføringsforskriften (2002) § 3-25 er undersøkelse av innsatte nærmere regulert. Det fremgår bl.a.:
«For å forebygge eller kartlegge uorden eller straffbare handlinger kan det foretas undersøkelse av innsattes person, rom og eiendeler. [...]
Undersøkelse kan foretas ved ankomst, til enhver tid under straffegjennomføringen og før og etter utganger. Undersøkelse av innsattes person eller eiendeler kan ved ankomst og før og etter utganger bare unnlates dersom sikkerhetsmessige grunner åpenbart ikke taler mot det».
Det er for retten videre fremlagt retningslinjer om undersøkelse av innsatte etter straffegjennomføringsloven § 28, oppdatert 10. oktober 2017. Om kroppsvisitasjon sier retningslinjene:
«Dette innbefatter avkledning og besiktigelse av naken kropp og av hår. Kroppsvisitasjon bør utføres av tilsatt av samme kjønn som den innsatte. Dersom visitasjonen må gjennomføres av en person av motsatt kjønn, skal en annen tilsatt være tilstede ved visitasjonen. Til hjelp ved undersøkelser av innsatte kan det benyttes for eksempel speil som letter besiktigelsen. Innsatte skal ha adgang til å velge om undersøkelsen skal gjennomføres med speil eller bare ved besiktigelse. Undersøkelse av kroppens hulrom reguleres av straffegjennomføringsloven § 29 tredje ledd, med forskrifter».
Videre er det fremlagt de lokale rutinene for Bergen fengsel, som det er vist til i pkt. 1.2.
Spørsmålet om kroppsvisitasjoner, herunder i Bergen fengsel, har vært behandlet av lagmannsretten og Høyesterett i flere avgjørelser de siste årene. Sakene har vært straffesaker, og omhandlet spørsmålet om varetektsfradrag. Saksøkernes hovedanførsel i denne saken er at spørsmålet om at nakenvisitasjonene innebærer en krenkelse av EMK artikkel 3 er avgjort i disse avgjørelsene, og at det ikke er grunnlag for retten til å fravike høyesteretts prejudikater.
I Gulating lagmannsretts dom 10. juli 2020, LG-2019-161767, kom lagmannsretten til at kroppsvisitasjoner under varetektstiden i Bergen fengsel innebar en krenkelse av EMKartikkel 3, og at dette ga grunnlag for reparasjon i form av fradrag i straffen på 6 måneder. Etter rettens syn er avgjørelsen sentral fordi den omhandler forholdene i nettopp Bergen fengsel.
Lagmannsretten la følgende faktum til grunn i saken:
«Samtlige kroppsvisitasjoner omfattet inspeksjon av kroppen helt uten klær, uten trinnvis avkledning, gjennomføring av dypt knebøy og med det eksponering av anus. Ikke ved noen av visitasjonene ble det i forkant gjort en individuell nødvendighets- eller forholdsmessighetsvurdering. Eventuell særlig sårbarhet hos B ble ikke vurdert. Kroppsvisitasjonene ble håndtert slik i hele varetektperioden, og dermed uten at det ble foretatt noen vurdering basert på erfaringer fra tidligere visitasjoner eller varetektsoppholdet for øvrig. Begrunnelsen for kroppsvisitasjonene var utelukkende generelle risikovurderinger, herunder er fengselets besøksområde definert som et risikoområde.
---
«I løpet av varetektperioden har B ved 3-4 kroppsvisitasjoner, sluppet å kle helt av seg, uten at det ble gitt en konkret begrunnelse for dette. Dette henger sammen med at betjentene i Bergen fengsel ikke håndterer kroppsvisitasjoner likt. Noen gjør helt eller delvis unntak eller begrenser omfanget av kroppsvisitasjonen, uten at dette er utslag av noen omforent praksis for den enkelte innsatte, eller forenlig med den generelle instruksen, jf. forklaringen til både B og vitnet C fra Bergen fengsel. Sistnevnte forklarte at ferske betjenter blir opplært til alltid å gjennomføre kroppsvisitasjoner, men han er kjent med at betjenter med mer erfaring i enkelttilfeller begrenser eller unnlater visitasjoner. Fengselsledelsen har ingen oversikt verken over antall unntak eller begrunnelsen for disse».
Sikkerhetsinspektør N2 ved Bergen fengsel avga forklaring for lagmannsretten. N2 har også vært ført som vitne i herværende sak. Av hans forklaring for Gulating er følgende gjengitt i dommen:
«Sistnevnte forklarte at ferske betjenter blir opplært til alltid å gjennomføre kroppsvisitasjoner, men han er kjent med at betjenter med mer erfaring i enkelttilfeller begrenser eller unnlater visitasjoner. Fengselsledelsen har ingen oversikt verken over antall unntak eller begrunnelsen for disse».
Om den konkrete vurderingen av om det forelå krenkelse av EMK artikkel 3, uttalte lagmannsretten:
«Ved den konkrete vurderingen har lagmannsretten at det er tale om et høyt antall kroppsvisitasjoner, som med få unntak har omfattet fullstendig og ikke trinnvis stripping samt ydmykende posisjon og eksponering av anus. Trinnvis avkledning er et enkelt tiltak, som klart ville gjort inngrepet mindre krenkende og ydmykende fordi den innsatte slipper å være helt naken. Det er uforståelig at dette tiltak ikke er brukt, og det er i strid med retningslinjene for kroppsvisitasjoner fra Kriminalomsorgsdirektoratet.
Videre er vektlagt det fullstendige og rutinemessige fraværet av enhver konkret og individuell risiko- og forholdsmessighetsvurdering. Systemet med kroppsvisitasjoner kan ikke være for rigid. Det er videre klart at hensynet til generelle risikobetraktninger ofte veier tungt og i mange situasjoner er helt avgjørende for at det enkelte fengsel skal kunne gjennomføre sitt samfunnsoppdrag. Det er imidlertid vanskelig å se at rutinemessige kroppsvisitasjoner med nevnte omfang, særlig når den innsatte er på vei til besøksrom og ved utgang, er tilstrekkelig faglig fundert. Fraværet av individuelle vurderinger av nødvendigheten av og forholdsmessigheten ved de utførte kroppsvisitasjonene, er etter lagmannsrettens syn i strid med de krav EMK stiller.
Sentralt for lagmannsrettens vurdering er videre at kroppsvisitasjonene av B og andre innsatte håndteres ulikt på betjentnivå. Hvorvidt en innsatt undergis full kroppsvisitasjon eller ikke, beror derfor i praksis også på hvilken betjent som til enhver tid utfører visitasjonen. Rutinene for kroppsvisitasjon må kunne ha et visst rom for skjønn. Men hvis spørsmålet om og hvordan en kroppsvisitasjon gjennomføres beror på hvem som til enhver tid er på vakt, skaper dette en opplevelse av vilkårlighet og forskjellsbehandling. Når det gjøres unntak fra faste rutiner uten at unntakene begrunnes, synes selve rutinen ikke tilstrekkelig faglig begrunnet.
Hjemmelen for kroppsvisitasjoner er straffegjennomføringsloven § 28 med forskrifter. Lovhjemmelen er etter sin ordlyd svært vid, og foreliggende sak belyser hvordan dette i praksis har medført en uklarhet blant annet med hensyn til når kroppsvisitasjoner skal eller bør gjennomføres, og henholdsvis plikt og mulighet til individuelle risikovurderinger. Det vises til at Bergen fengsel endret sin lokale rutine i mai 2018, og deretter igjen i mars 2020, uten at dette skyldes vurderinger av sikkerhetssituasjonen eller endringer i lov/forskrift.
Kroppsvisitasjoner innebærer et betydelig inngrep i den personlige integritet. At denne typen inngrep for en stor grad er regulert på lokalt institusjonsnivå, og med rom og aksept for ikke etterprøvbar skjønnsutøvelse på betjentnivå, underbygger at det i foreliggende sak er en krenkelse av artikkel 3, jf. Frérot v. Frankrike avsnitt 47. Hjemmelsgrunnlaget og håndteringen av regelverket, åpner for og etterlater et inntrykk av, vilkårlighet og derved også mangel på faglig begrunnelse for hvorfor kroppsvisitasjonen gjennomføres. Særlig gjelder dette de 84 kroppsvisitasjoner på vei til besøk og ved utgang».
Sentrale momenter for vurderingen synes for lagmannsretten å ha vært følgende:
I etterkant av lagmannsrettens avgjørelse, har Høyesterett behandlet spørsmål om varetektsfradrag og krenkelse av EMK artikkel 3 ved flere anledninger.
I HR-2020-2136-A ble det konstatert krenkelse av EMK artikkel 3 etter at domfelte hadde vært gjenstand for 617 kroppsvisitasjoner. Høyesterett viste til avgjørelsen i lg-2019-161767 til grunn at faktumbeskrivelsen i lagmannsrettens dom var sammenfallende i tilfellet Høyesterett hadde til behandling.
I avsnitt 109 flg. uttalte Høyesterett:
I HR-2020-2137-A, som gjaldt 506 påståtte visitasjoner i Bergen fengsel kom Høyesterett til at til kroppsvisitasjonene den domfelte hadde blitt utsatt for i varetekt, utgjorde krenkelse etter Grunnloven § 93 og EMK artikkel 3. Spørsmål om varetektsfradrag for kroppsvisitasjonene var ikke tema i tingretten eller lagmannsretten. Påtalemyndigheten var heller ikke enig i antallet kroppsvisitasjoner som hadde funnet sted. Høyesterett mente likevel at saken var helt parallell med HR-2020-2136-A og bygget avgjørelsen på denne:
I HR-2021-1155-A kom Høyesterett også til at det forelå krenkelse av EMK artikkel 3, ved at tre tiltalte hadde vært gjenstand for henholdsvis 118, 140 og 42 visitasjoner i fire ulike fengsler. Sentralt for vurderingen var at kroppsvisitasjonene var gjennomført på et rent rutinemessig grunnlag. Det var ikke gjort konkrete vurderinger knyttet til den enkelte tiltalte eller til omstendighetene i det enkelte tilfellet, og heller ikke knyttet til situasjonen i fengslet. I avgjørelsen viste Høyesterett til bl.a. HR-2020-2136-A, men tilføyde:
Det bemerkes at varetektsfradrag ikke hadde vært tema i verken tingretten eller lagmannsretten, men først kom opp ved Høyesteretts behandling. Om dette uttalte Høyesterett:
Påtalemyndigheten har akseptert at Høyesterett bygger på de domfeltes opplysninger om antallet visitasjoner. Også når det gjelder gjennomføringen av visitasjonene, forstår jeg det slik at påtalemyndigheten aksepterer at Høyesterett i stor grad må bygge på det de domfelte har forklart. Dette er i samsvar med det utgangspunktet som følger av praksis fra Den europeiske menneskerettsdomstol (EMD) om bevis i saker som gjelder forholdene i et fengsel. Dersom den innsatte kan fremsette en detaljert og sammenhengende beskrivelse av de påklagde forhold, har staten bevisbyrden dersom forklaringen bestrides, jf. EMDs storkammerdom 20. oktober 2016 Muršić mot Kroatia [EMD-2013-7334]1 avsnitt 128.
Videre vises det til HR-2021-1348-U, hvor det også ble konstatert brudd på EMK artikkel 3 ved 37 kroppsvisitasjoner, men det fremgår av dommen at det var enighet mellom partene om at det forelå en krenkelse, og således heller ikke her noen bevisføring rundt dette.
Oppsummeringsvis kan det av disse avgjørelsene utledes at kroppsvisitasjoner i fengselet i seg selv må godtas ut fra hensynet til sikkerhet og orden, selv om det er et betydelig inngrep overfor den enkelte. Høyesterett utleder også av EMDs dom 12. juni 2007 (Frérot vs. Frankrike) at dette gjelder selv om visitasjonen innebar at den innsatte måtte bøye seg fremover og hoste for at det skulle gjennomføres en særlig inspeksjon av anus.
Høyesterett gir anvisning på en sammensatt vurdering, og viser til at EMD har lagt stor vekt på den begrunnelsen som er gitt for gjennomføring av kroppsvisitasjonene, herunder om visitasjonene gjennomføres rutinemessig uten noen vurdering av hvilken fare som foreligger. Høyesterett uttaler imidlertid at det avgjørende ved rutinemessig gjennomføring av kroppsvisitasjon, må være at både utformingen av regler og rutiner og praktiseringen av disse bygger på en vurdering av hvilken fare som foreligger, holdt opp mot hensynet til den innsattes verdighet.
Staten har anført at det ikke er i strid med EMK artikkel 3 å begrunne kroppsvisitasjoner med at visse situasjoner innebærer en generelt forhøyet risiko for inn- og utsmugling av narkotika og uønskede gjenstander. Det er anført at EMD skiller, for eksempel i Frérot [EMD-2001-70204]​1 avsnitt 40 og 41, mellom kroppsvisitasjoner som innebærer full avkledning med undersøkelse i munn, armhule, mv., samt spredning av ben, og kroppsvisitasjoner som i tillegg innebærer at den innsatte må bøye seg frem og hoste for å gjøre det mulig å utføre en visuell inspeksjon av anus. Det er kun i tilknytning til den siste kategorien at EMD krever at kroppsvisitasjonen er absolutt nødvendig og at det foreligger «strong and specific reasons to suspect that the prisoner might be hiding [prohibited objects or substances] in that part of his body».
EMDs avgjørelse Frérot mot Frankrike (EMD-2001-70204) har vært sentral i saken, og også Høyesterett har vist til denne. Retten finner derfor grunn til å behandle denne nærmere.
Klageren var dømt til livstid for en rekke alvorlige forbrytelser og sonet disse dommene fra og med 1987 i 13 forskjellige fengsler
Ved soning i Fresnes-fengselet var klageren utsatt for minst 11 kroppsvisiteringer i perioden 1993 til 1996. Klageren måtte blant annet være naken og bøye seg framover og hoste slik at eventuelle bortgjemte gjenstander i hans anus kunne oppdages.
Kroppsundersøkelsene ble gjennomført i forbindelse med alle besøksmottak, ved innsetting i isolasjon, uten varsel samt etter opphold utenfor fengselet. I seks av disse tilfellene nektet klageren å bøye seg og hoste, noe som medførte at han ble plassert i disiplinærcelle (cellule disciplinaire).
Staten har vist til avsnitt 38 for å underbygge at EMD har akseptert kroppsvisitasjoner i mange tilfeller ut fra hensynet til sikkerhet og orden i institusjonen. EMD uttaler her at all frihetsberøvelse uunngåelig ville oppleves nedverdigende, uten at dette ikke i seg selv nødvendigvis medførte krenkelse av artikkel 3.
Such treatment, however, is not in itself illegal: strip-searches, and even full body searches, may be necessary on occasion to ensure prison security – including the prisoner's own safety – or to prevent disorder or crime (see Valašinas [EMD-1998-44558]​1, § 117, Iwańczuk [EMD-1994-25196]​1, § 59, Van der Ven, § 60, and Lorsé [EMD-1999-50901]​1, § 72, all cited above).
Det stilles imidlertid krav til hvordan undersøkelsen utføres:
«Nevertheless, while strip-searches may be «necessary» to achieve one of those aims (see Ramirez Sanchez, cited above, § 119), they must also be conducted in an «appropriate manner» (see Valašinas [EMD-1998-44558]​1, Iwańczuk [EMD-1994-25196]​1, Van der Ven and Lorsé [EMD-1999-50901]​1, all cited above), so that the prisoner's suffering or humiliation does not go beyond the inevitable element of suffering or humiliation connected with this form of legitimate treatment. Otherwise, they will infringe Article 3 of the Convention.
It is also self-evident that the greater the invasion of the privacy of a prisoner being stripsearched (particularly where the procedure involves having to undress in front of others, and even more so where the prisoner has to adopt embarrassing positions), the greater the caution required».
Staten har videre vist til dommens avsnitt 40 og 41 som eksempel på at EMD skiller mellom kroppsvisitasjoner som innebærer full avkledning med undersøkelse i munn, armhule, mv., samt spredning av ben, og kroppsvisitasjoner som i tillegg innebærer at den innsatte må bøye seg frem og hoste for å gjøre det mulig å utføre en visuell inspeksjon av anus. Ifølge staten er det kun i tilknytning til den siste kategorien at EMD krever at kroppsvisitasjonen er absolutt nødvendig og at det foreligger «strong and specific reasons to suspect that the prisoner might be hiding [prohibited objects or substances] in that part of his body».
I avsnitt 40 beskrives de rutinene som var gjeldende blant annet slik:
«[...] The prisoner must undress completely. The officer in charge of the search examines the prisoner's hair, ears and mouth; the prisoner has to open his mouth, cough, lift his tongue and 'where necessary' remove any false teeth. The officer also checks the prisoner's armpits by making him raise and lower his arms, before inspecting the hands, asking him to keep the fingers apart; the feet are also examined, in particular the arch of the foot and the toes. The prisoner must also spread his legs apart so that the officer can ensure that no objects are being concealed in the crotch area. Lastly, 'in the specific case of searches for prohibited objects or substances', the prisoner may be required to bend over and cough (with the buttocks facing the officer carrying out the search, clearly in order to permit a visual inspection of the anus; the note adds that a doctor may also be called upon to assess whether the prisoner should undergo an X-ray or a medical examination in order to detect any foreign bodies».
I avsnitt 41 anerkjenner EMD at innsatte kan oppfatte en slik kroppsvisitasjon som en krenkelse av deres verdighet. Ordningen ble likevel beskrevet som generelt akseptabel – «generally appropriate». I denne sammenheng uttalte EMD:
Staten har anført at formuleringen «strong and specific reasons to suspect that the prisoner might be hiding such an object in that part of the body», er knyttet til undersøkelsen hvor klageren matte bøye seg frem og hoste slik at det skulle foretas en visuell inspeksjon av anus.
Retten er enig i at det fremstår naturlig å forstå EMDs uttalelse slik, ved at EMD, etter å ha beskrevet at «strip-search» i seg selv ikke er uforenlig med EMK artikkel 3, uttaler at dette «applies even where the prisoner is obliged to bend over and cough in order to permit a visual inspection of the anus. EMD gir her en beskrivelse av en konkret undersøkelsesmetode, om visuell inspeksjon av anus. Dette styrkes også av at EMD uttaler at det må være mistanke om at innsatte skjuler objekter eller substanser «in that part of his body», som det er naturlig å forstå i sammenheng med den visuelle inspeksjonen av anus, som da må være «in that part».
I avsnitt 42 understreker EMD at ved vurderingen av om EMK artikkel 3 er krenket, så må det foretas en helhetlig vurdering («regard must be had to all the circumstances of the case»).
EMD fant etter en helhetsvurdering at undersøkelsene av klagerens anus hadde medført en større grad av nedverdigelse enn det som var uunngåelig og tillatt. Domstolen la også vekt på at følelsen av ydmykelse var blitt forsterket ved at klageren ved å nekte å underkaste seg disse undersøkelsene ble satt inn på disiplinærcellen, samt at prosedyren var nedskrevet i et rundskriv som ga fengselsdirektøren et vidt skjønn til å iverksette slike undersøkelser. Etter dette konkluderte EMD med at det forelå nedverdigende behandling i strid med artikkel 3, se konklusjonen i avsnitt 47 flg.:
Retten er således enig med staten i at konvensjonsbruddet i Frérot fremstår å ha vært knyttet til kroppsvisitasjonene med analinspeksjonene.
Tingrettens konkrete vurdering av den sikkerhetsmessige begrunnelsen for kroppsvisitasjonen i herværende sak, samt omfanget og gjennomføringen av undersøkelsene, er inntatt i pkt. 3.4.2 og 3.4.3 nedenfor.
Når det gjelder spørsmålet om rutinemessige undersøkelser, uttalte EMD i avsnitt 45:
«However, as the Government pointed out, that cannot be seen as a «routine» comparable to the one criticised by the Court in the cases of Van der Ven and Lorsé [EMD-1999-50901]​1 (cited above), in which the applicants were systematically strip-searched on a weekly basis, on each occasion undergoing a rectal inspection. In the instant case, the applicant was required to undergo full body searches in the context of events where they were clearly necessary in order to maintain security or prevent crime. They took place either prior to his placement in a punishment cell, to make sure that he had nothing on his person with which he might harm himself, or after he had been in contact with the outside world or other prisoners – in other words, in a position where he might have been handed prohibited objects or substances. Furthermore, they did not systematically include an anal inspection.
Domstolen fremhevet imidlertid i avsnitt 47 at den innsatte hadde blitt holdt i mange fengsler, men at bare dette fengselet hadde den rutinen som var beskrevet. Videre var visitasjonene ikke bygget på noen konkret mistanke i det enkelte tilfellet. Domstolen bemerket i den sammenheng:
«In fact, it appears from the applicant's undisputed submissions that in the prison concerned, when detainees were searched after each visit, they were systematically ordered to 'bend over and cough'. In other words, there was a presumption in that prison that any prisoner returning from the visiting room was concealing objects or substances in the most intimate parts of his body».
Høyesterett har videre i HR-2020-2136-A også vist til EMDs avgjørelse i van der Ven mot Nederland (EMD-1999-50901) hvor det også ble konstatert krenkelse. Retten finner imidlertid at forholdene i van der Ven ikke er overførbare til herværende sak. Der var situasjonen at klager sonet under et svært høyt sikkerhetsregime, hvor de innsatte i tillegg til andre sikkerhetstiltak, var gjenstand for kroppsvisitasjoner i forbindelse med ukentlig inspisering av cellen. Dette ble utført uavhengig av om den innsatte hadde vært i kontakt med noen i mellomtiden. Videre innebar visitasjonen analinspeksjon, samt at de ble tatt på kroppen.
Slik retten forstår både EMD og Høyesterett, kan det ikke oppstilles et vilkår om at det alltid kreves en konkret vurdering for hver enkelt tilfelle og hver enkelt innsatt. Selv om dette er kritisert av CPT, jf. pkt. 1.3. ovenfor.
Det vises til at Høyesterett i HR-2021-1155-A uttaler:
I Frérot vs. Frankrike [EMD-2001-70204]​1 understreket EMD at kroppsvisitasjonene Frérot ble utsatt for ikke var en slik rutine som EMD kritiserte i van der Ven vs Nederland [EMD-1999-50901]​1. I Frérot uttalte EMD:
«In the instant case, the applicant was required to undergo full body searches in the context of events where they were clearly necessary in order to maintain security or prevent crime».
Etter rettens syn må dette forstås slik at rutinen EMD har funnet i strid med artikkel 3 er en rutine hvor det ikke foreligger noen konkrete farevurderinger, men at kroppsvisitasjonen skjer uavhengig av om den innsatte har vært eller skal i kontakt med noen.
Etter rettens syn blir det således avgjørende om utformingen av regler og rutiner og praktiseringen bygger på en vurdering av hvilken fare som foreligger, jf. HR-2021-1155-A. Det at alle blir visitert vil i seg selv ikke være i strid med EMK, dersom dette er konkret begrunnet i sikkerhetsmessige forhold. Retten er enig med staten i at det er adgang til rutinemessig kroppsvisitasjon der innsatte har kontakt med omverdenen.
Rettens konkrete vurdering av rutinene i herværende sak følger nedenfor i pkt. 3.4.
Hvert år, på bakgrunn av vedtatt statsbudsjett, utferdiger Justis- og beredskapsdepartementet tildelingsbrev til Kriminalomsorgsdirektoratet. I tildelingsbrevet er det oppgitt hvilken budsjettramme direktoratet har til disposisjon. Tildelingsbrevet gir videre føring på hvilke utfordringer kriminalomsorgen har, og hvilke områder som er prioritert. Av tildelingsbrev 2019 av 18. januar 2019 fremgår bl.a. følgende hovedutfordringer:
«Å redusere tilbakefall til ny kriminalitet er et felles ansvar på tvers av sektorer og forvaltningsnivåer. Vellykket tilbakeføring etter gjennomført straff krever derfor at innsatsen på og mellom alle nivåer i forvaltningen er godt samordnet. Kriminalomsorgen har et særlig ansvar for å legge til rette for dette samarbeidet.
Personer som gjennomfører straff i fengsel, soner lengre dommer og er domfelte for mer alvorlige lovbrudd enn tidligere. Det er viktig å ha riktig balanse mellom fengsel med høyt og lavere sikkerhetsnivå og mellom fengselskapasitet og kapasitet for straff i samfunnet. Mange av fengselseiendommene er nedslitte med stort behov for oppgradering og vedlikehold. Samtidig har en del fengsler et så omfattende vedlikeholdsetterslep at det ikke er lønnsomt å vedlikeholde. Det er i dag en strukturell ubalanse i kapasiteten. For eksempel fører den økte kapasiteten på straffegjennomføring med elektronisk kontroll til et redusert behov for fengselsplasser med lavere sikkerhetsnivå».
Et sentralt mål i tildelingsbrevet er å redusere alvorlig kriminalitet og sørge for sikkerhet:
«Straff skal blant annet gjennomføres på en måte som motvirker nye straffbare handlinger, som er betryggende for samfunnet og som innenfor disse rammene sikrer de innsatte tilfredsstillende forhold. Straffegjennomføringen skal være sikkerhetsmessig forsvarlig.
Et forsvarlig sikkerhetsnivå som er tilpasset den innsattes risiko, er en avgjørende faktor i kriminalomsorgens arbeid med å bidra til å redusere alvorlig kriminalitet. Et forsvarlig sikkerhetsnivå bidrar til å hindre rømning og at innsatte kan planlegge ny kriminalitet mens de gjennomfører straff. Dette stiller strenge krav til blant annet kommunikasjonskontroll, besøkskontroll og vurdering av hvem som kan sone sammen. I tillegg kreves gode risikovurderinger av progresjon, permisjoner og andre midlertidige utganger fra fengsel og eventuelle vilkår knyttet til disse.
Hensynet til samfunnets krav om beskyttelse mot kriminelle handlinger skal balanseres mot hensynet til den enkelte domfeltes og innsattes muligheter for å vende tilbake til samfunnet som lovlydige borgere. Gjennomføring av straff skal utføres på en måte som ivaretar sikkerheten både for innsatte og ansatte».
Videre pålegges KDI å redegjøre for måloppnåelsen i sine tertial- og årsrapporter.
Assisterende direktør ved KDI, Jan-Erik Sandlie, forklarte at det gjennomføres jevnlige styringsmøter mellom KDI og departementet, og at det årlig foretas en sikkerhetsmessig gjennomgang av sektoren.
Når det gjelder dialogen nedover fra KDI, utsteder direktoratet årlig disponeringsbrev til regionene, med bakgrunn i tildelingsbrevet fra Justis- og beredskapsdepartementet. Disponeringsbrevene tar for seg utfordringer og prioriteringer for kriminalomsorgen. Sandlie forklarte at det foregår en formalisert styringsdialog med regionene, og opplyste om at han har møte med regiondirektørene hver mandag.
Retten finner grunn til å bemerke at i disponeringsskriv for 2019, er det bl.a. uttalt:
«Fengslene har de siste årene varslet om en økning i antall innføringer av gjenstander som ikke tillates i fengslene. Dette gjelder særlig mobiltelefoner og andre elektroniske hjelpemidler som innebærer en risiko for ukontrollert kommunikasjon. KDI vil derfor de nærmeste årene prioritere en videre utvikling av adgangskontrollen i fengsler med høyt sikkerhetsnivå, både når det gjelder rutiner og teknisk utstyr. Som et ledd i dette arbeidet vil KDI gi nærmere føringer for adgangskontrollen ved anstalter med forskjellige sikkerhetsnivå».
De enkelte enheter utferdiger således sine egne rutiner ved de enkelte fengsler. Sandlie forklarte at det er nødvendig med lokale rutiner tilpasset den enkelte enhet, med bakgrunn i de store forskjeller lokalt, bl.a. i forhold til bygningsmasse.
Det har ikke vært mulig å fremskaffe rutinen for Bergen fengsel fra før 25. mai 2018. Trolig er denne blitt overskrevet ved utarbeidelse av ny rutine. Det er imidlertid på det rene at rutinen før 2018 ikke innebar kroppsvisitasjon før utgang og før besøk.
Den 16. mai 2018 sendte KDI et brev til samtlige regioner hvor det ble tatt opp at KDI var blitt gjort kjent med at fengsler rutinemessig unnlot å visitere innsatte etter besøk fra enkelte personer/ persongrupper. Det ble i brevet bedt om at en slik praksis opphørte, og pekt på bl.a.:
«Selv om kroppsvisitasjon i enkelte tilfeller utelukkende kan begrunnes med forhold på innsattes eller den besøkendes side, er dette på langt nær alltid tilfelle. I likhet med inn- og utganger, er besøk i besøksrom identifisert som et risikoområde med hensyn til innsmugling av ulovlige og/eller ureglementerte gjenstander, hvilket igjen fordrer en særlig kontroll. KDI bemerker i denne forbindelse at kroppsvisitasjon av innsatte etter besøk således kan begrunnes med det faktum at innsatte har hatt opphold i områder der utenforstående har tilgang, typisk et besøksrom. Til tross for at slike områder er gjenstand for regelmessig kontroll og undersøkelse, er det bred erfaring for at besøksrom nyttes til midlertidig oppbevaring av ulovlige/ureglementerte gjenstander som igjen kan bringes inn i fengselet ved en senere anledning, eventuelt av en annen innsatt enn den som mottok besøket. Å unnlate kroppsvisitasjon av en innsatt utelukkende basert på at vedkommende har gjennomført besøk av personer som innehar tillit, vil således representere en sikkerhetsmessig utfordring.
Det vises videre til at en rutinemessig unnlatelse av kroppsvisitasjon også vil kunne bli kjent blant de innsatte. Dette er en praksis som både er sikkerhetsmessig betenkelig og som utgjør en omgåelse av formålet bak regelverket».
Bergen fengsel utarbeidet nye rutiner for kroppsvisitasjon 25. mai 2018. Det er i rutinen vist til brevet fra KDI, og det fremstår som nærliggende at rutinen kom i stand som følge av KDIs brev. I e-post av 30. mai 2018, opplyste sikkerhetsinspektør N2 at det som følge av KDIs brev var innført noen endringer i rutinen, herunder innføring av visitasjon før utgang og etter alle opphold i besøksavdelingen. Ved e-post av samme dag, reiste betjent N3 spørsmål om ikke innsatte skulle kontrolleres før besøk. N2 svarte den 31. mai 2018 til dette:
«Bra du følger med. Alle skal visiteres før besøk. Her er det forsøk på utsmugling av brev som skal avdekkes.
Har lagt det inn i rutinen i KIKS, samt tatt det opp på 0745 møte».
Rutinen ga etter dette anvisning på kroppsvisitasjon før alle utganger og før alle besøk, etter besøk og ved retur etter utgang, og at den enkelte skulle ha mulighet til trinnvis avkledning ved ønske om dette, og videre at innsatte skal gå ned i dyp knebøy.
Advokat Jacobsen tok opp spørsmålet med KDI den 3. februar 2020, om hvorfor rutinen ga anvisning på rutinemessig visitasjon også før besøk, når KDIs brev av 16. mai 2018 omhandlet visitasjon etter besøk.
Det er for retten fremlagt en endret rutine fra Bergen fengsel 10. mars 2020 hvor det fremgår at:
«Kroppsvisitasjon før besøk eller før utganger skal kun gjennomføres dersom det etter en individuell vurdering foreligger konkrete mistanker».
Det er videre gitt anvisning på at kroppskanner og eller portal skal benytte i stedet for kroppsvisitasjon før besøk og før utganger.
Som forklaring på denne endringen forklarte bl.a. sikkerhetsinspektør N2 at de tok en revurdering av rutinen etter advokat Jacobsens henvendelse.
Som vist til ovenfor avsa Gulating lagmannsrett sin dom om krenkelse av EMK artikkel 3 den 10. juli 2020.
Staten har vist til at formålet med kroppsvisitasjonene må sees i lys av formålet med straffegjennomføringen, jf. straffegjennomføringsloven § 2, om at straffen skal gjennomføres på en måte som motvirker nye straffbare handlinger og fremme domfeltes tilpasning til samfunnet.
Etter bevisførselen kan det klart legges til grunn at det er et behov for å bekjempe rusbruk i fengselet. Dette har vært tema i en rekke sammenhenger gjennom flere år. Det kan vises til håndbok fra Kriminalomsorgens utdanningssenter (KRUS) av 2006 hvor det fremgår bl.a.:
«Det er en utfordring for dagens straffesystem at en gruppe tungt belastede rusmisbrukere begår, straffes og soner for et stort antall kriminelle handlinger. Levekårsundersøkelsen fra 2004 kom det frem at over en tredjedel av alle domsinnsatte til enhver tid soner en narkotikarelatert dom. Videre omtaler seks av ti domsinnsatte seg selv som rusmisbrukere. De fleste av disse rapporterer å være blandingsmisbrukere og at de hatt perioder med daglig rusmisbruk (Friestad & Hansen 2004). Siden et fengsel er et fortettet samfunn hvor mange mennesker med problemer har blitt plassert mot sin vilje, oppleves hverdagen for enkelte til tider både håpløs og frustrerende. Med tanke på de destruktive virkningene rusmisbruk har i samfunnet ellers, er bekjempelse av narkotika og andre rusmidler i fengsel særdeles viktig. Det er flere grunner til dette:
For det første er narkotikamisbruk i fengsel straffbart. For det andre er konsekvensene ved en overdose større her enn ellers i samfunnet. Mange innsatte ruser seg alene på kveldstid etter innlåsning, altså på et tidspunkt hvor de har begrensede muligheter til å bli oppdaget dersom de trenger hjelp. Noen ganger kan det ta opptil et halvt døgn før de innsatte igjen blir tilsett av de tilsatte, og en overdose kan dermed bli fatal. Dersom den innsatte selv tilkaller hjelp vil det sannsynligvis resultere i sanksjoner fra fengselsledelsen».
Det er videre vist til artikkel fra Einar Ødegård av 2008 om narkotika- og alkoholproblemer i norske fengsler, som redegjør for at ca. 2/3 av alle innsatte har misbrukt narkotika før innsettelse, og at halvparten av de innsatte har hatt et tungt misbruk. Artikkelen beskriver at fengselet er den institusjonen, bortsett fra behandlingsapparatet, hvor man finner flest narkotikabrukere, og at:
«Det høye antallet rusmisbrukere bak murene stiller selvsagt fengselsinstitusjonen overfor store utfordringer».
Staten har også vist til rapport fra Senter for rus- og avhengighetsforskning fra 2016, hvor det fremgår at:
«Vår undersøkelse viser at fengsel er en institusjon hvor man finner en stor andel mennesker med omfattende rusmisbruk: 50 prosent av innsatte som deltok i undersøkelsen hadde daglig bruk av narkotika/medikamenter i halvåret før soning, og blant disse var 80 prosent tidligere domfelt. Personer med daglig bruk av rusmidler har stor risiko for tilbakefall til kriminalitet og nye fengselsopphold, og vil dermed ha nytte av rusbehandling i fengselet og god oppfølging i tiden etter løslatelse».
Retten er enig med staten i at bruken av rusmidler i fengselet er et problem, og noe som det er legitime grunner til å forhindre. Både fordi omsetning og bruk av illegale rusmidler vil fortsette straffbar virksomhet som straffen skal forhindre, samt at inntak av rusmidler gjør den enkelte lite egnet for rehabilitering. Det er også forklart fra både sikkerhetsinspektør N2 og betjenter, at bruk av rusmidler påvirker den enkeltes adferd. Noen blir sløve og evner ikke å delta i fengselets rehabiliteringsprogram, og andre kan bli mer aggressive og dermed bli en sikkerhetsrisiko for både medinnsatte og ansatte. Retten finner ikke grunn til å tvile på disse beskrivelsene.
Etter bevisførselen finner retten også å kunne legge til grunn at det til stadighet er funn av narkotika i norske fengsler. Staten har bl.a. vist til hendelseslogger fra ulike fengsler som viser funn av tabletter, hasj, cannabis, heroin mm.
Det fremgår også av Kriminalomsorgens årsrapport for 2021 at det gjort funn av bl.a. mobiltelefonutstyr, elektronisk kommunikasjon og farlige gjenstander i norske fengsler, og følgende tabell ble dokumentert:
Det fremgår av rapporten at tallet inkluderer funn gjort i forbindelse med adgangskontroll, kontroll av fellesarealer og innsattes celler og effekter, samt ved kontroll av besøkende, ansatte og forvaltningssamarbeidspartnere.
Det er videre fremlagt årsrapporter fra kriminalomsorgen fra både 2017 og 2021, som viser at det har vært en økning i antall hendelser som omfatter vold og trusler mot ansatte, fra 499 til 676, og at tilfeller av vold mellom innsatte har vært stabilt på ca. 400-500 i året.
Seniorrådgiver Kari-Anne Aasterud fra KID forklarte at sikkerhet i fengslene er viktig for å skape trygghet for både innsatte og ansatte, og at kriminalomsorgen har et særskilt ansvar for å ivareta tryggheten til de personene de forvalter. Fangebefolkningen er vilkårlig sammensatt, og fengslene klarer ikke å gjøre konkrete vurderinger da man har liten kunnskap om den enkelte. Hun forklarte at bruk av rusmidler gjør innsatte uforutsigbare, og at dette påvirker både de ansatte og andre innsatte. Hun forklarte videre at innsatte blir utsatt for påvirkning av andre for å dele sine foreskrevne medisiner, og at innsatte har blitt presset til å ta med seg ting inn i fengslene av andre innsatte.
Tom Are Jensen Normann, seniorrådgiver KDI, forklarte seg sammenfallende med Aasterud, og forklarte at rusmidler i fengslene hadde en rekke uønskede og skadelige konsekvenser.
Når det gjelder forholdene konkret i Bergen fengsel, vises det til forklaring fra bl.a. fengselsleder N4. Han forklarte at i Bergen fengsel sitter de innsatte gjerne på lengre dommer. Ca. 30% er dømt for drap og 75% sitter på dom over 5 år. Mange innsatte har hatt trøblete oppvekst, vært uten arbeid og hatt rusproblemer. Han forklarte at mange innsatte strever med å holde seg rusfri, og at de lett kan bli fristet om det er rusmidler i omløp.
Sikkerhetsinspektør N2 forklarte at rutinene for Bergen fengsel er tilpasset den bygningsmassen de har. Det er kontroll med alle som kommer inn, for å kontrollere at de ikke har med seg noe, som kommunikasjonsutstyr, våpen og narkotika. Han forklarte at de finner noe innimellom ved visitasjonene, men finner mer inne i fengselet. Han forklarte at kroppsvisitasjoner var et viktig preventivt virkemiddel, og at få funn viser at det tas med lite inn siden man vet at man blir kontrollert. Et annet hensyn han tok frem var at man sjekket alle, slik at sårbare innsatte ikke skulle bli presset av andre til å ta med seg ting inn eller ut. Han forklarte at dette forekom, og at innsatte ble presset for å gjøre opp gjeld eller unngå represalier.
Når det gjelder begrunnelsen for visitasjon før besøk, forklarte N2 at besøksavdelingen er et område hvor alle besøkende kommer inn, og at også de som foretar renhold der er innsatte. Det er derfor muligheter for at ting kan omfordeles i besøksrommet. Han forklarte at besøkende og innsatte går i samme gang. Fengselet har ikke kapasitet til å sjekke alle rommene før og etter besøk. Dette ville tatt svært lang tid, og de måtte da ha hatt langt færre besøk.
Om rutineendringen i 2018, hvor det ble innført visitasjon også før utgang og besøk, forklarte N2 at det hadde vært episoder med forsøk på utsmugling av våpen og informasjon. Han forklarte også om tilfeller hvor det var funnet skjult informasjon som ble oppdaget ved knebøy, ved at lapper falt ned på gulvet. Han mente at presset på de sårbare om å ta med ting, ville bli veldig stort dersom ikke alle ble visitert.
Av den fremlagte dokumentasjon i saken og forklaringer fra vitnene i saken, er det åpenbart at det er et marked i fengselet for å få inn narkotika, gjenstander som kan benyttes som våpen, og kommunikasjonsutstyr som sim-kort og mobiltelefoner. Også saksøkerne har forklart at det distribueres narkotika i fengselet. Videre må det også anses klart at det også er ønsker blant enkelte innsatte å få ut beskjeder, bl.a. for de som sitter i varetekt på kommunikasjonskontroll, da varetektinnsatte sitter på samme avdelinger som vanlige innsatte.
Kontroll med hva som kommer inn og hva som går ut er det åpenbart et behov for, og således er kroppsvisitasjoner et av virkemidlene for dette.
De rettslige rammene for når det kan sies å foreligge en krenkelse av artikkel 3 er redegjort for i dommens pkt. 3.2. Den generelle praksisen rundt kroppsvisitasjonen er beskrevet i pkt. 3.3.
Disse rettslige og faktiske rammene må så sammenholdes med de konkrete omstendighetene ved kroppsvisitasjonene saksøkerne har vært underlagt, herunder regelverket og rutinene, og begrunnelsene for disse.
Lovhjemmelen for kroppsvisitasjon, straffegjennomføringsloven § 28 med påfølgende forskrift, gir en forholdsvis vid ramme for kriminalomsorgen til å gjennomføre kroppsvisitasjoner. Det er så videre i hovedsak overlatt til regionene og de enkelte institusjoner å videre utarbeide rutiner for dette. Retten finner imidlertid ikke at hjemmelsgrunnlaget for kroppsvisitasjoner ikke er tilstrekkelig klart etter kravene som stilles av EMD og som er redegjort for i pkt. 3.2.4 ovenfor. Det vises til den regelmessige styringsdialogen som er beskrevet i pkt. 3.3.1 mellom KDI og enhetene, og at dette sikrer en faglig vurdering av behovet for kroppsvisitering. Det vises også til at det fremstår helt nødvendig at den enkelte institusjon lager sine rutiner, da faktorer som bygningsmasse og fangepopulasjon har betydning for de konkrete sikkerhetsvurderinger. Retten kan vanskelig se at dette kan løses på annen måte.
Den rettslige betydningen av sikkerhetsforhold som begrunner kroppsvisitasjon er redegjort for i punkt 3.2.2 og 3.2.4.
Etter en samlet bevisførsel, finner retten å kunne legge til grunn at kroppsvisitasjonene i Bergen fengsel er begrunnet i konkrete sikkerhetsmessige forhold. Visitasjon foretas der innsatte skal møte andre, der de har møtt andre, der de skal ut av fengselet og der de har vært ute av fengselet. I tillegg til hvor de skal bevege seg i områder hvor personer utenfra har tilgang.
Kriminalomsorgen har en plikt til å beskytte både ansatte og innsatte. Betydningen av å bekjempe bruk av rusmidler og vold, er etter rettens syn et helt legitimt formål bak kontrollen med de innsatte. Bruk av rusmidler har mange negative effekter. Det endrer den enkeltes adferd, påvirker motivasjonen for å delta i rehabiliterende tiltak, og er også straffbart. Det siste noe som straffens formål skal forebygge.
En effektiv kontroll med dette er å visitere innsatte som har vært i kontakt med omverdenen. Det er dokumentert for retten at det er rusmidler i omløp i norske fengsler, og også saksøkerne har forklart seg om dette. De har imidlertid forklart at det som distribueres stort sett er foreskrevne medisiner, slik at det ikke er rusmidler som er smuglet inn. Til dette skal det bemerkes at det for retten uansett fremstår som at det er et marked for omsetning av rusmidler i fengselet. Det er mange innsatte som har hatt rusproblemer før innsettelse. At det for det meste er foreskrevne medisiner som omsettes, kan helt klart føres tilbake til kontrollregimet, herunder visitasjoner, som gjør det vanskelig å smugle narkotika inn.
Visitering før besøk i Bergen fengsel er begrunnet med at flere har tilgang til besøksarealet, og at både innsatte og besøkende beveger seg i samme området, samt renholdere som er innsatte. Det er derfor anført at det er nødvendig å kontrollere at innsatte ikke har med seg f.eks. beskjeder eller annet (narkotika, våpen), som kan overleveres besøkende eller gjemmes i besøksrommet slik at andre innsatte kan få tak i det. Besøksavdelingen er således definert som et risikoområde, jf. også hva Gulating lagmannsrett uttalte i LG-2019-161767.
Visitasjon ved utganger er begrunnet i sikkerhetsmessige forhold, både ved at det ikke skal smugles ut beskjeder eller våpen som kan benyttes til f.eks. rømninger.
Det er anført fra samtlige vitner fra kriminalomsorgen at visitasjonen av samtlige innsatte har en preventiv effekt. Retten er enig i dette, og dette må anses som åpenbart. Vissheten om at samtlige blir visitert, vil helt klart før til færre forsøk på inn- og utsmugling, da risikoen for å bli oppdaget er svært stor. Etter rettens syn er det relativt lave antall funn sett i forhold til antall visitasjoner, er sterkt holdepunkt for dette.
At samtlige skal visiteres, er også begrunnet med at enkelte ikke skal bli utsatt for press fra andre innsatte. I enkelte undersøkelser, jf. bl.a. Mjaaland (2008) og i forklaringer fra betjenter, fremstår dette å være et reelt fenomen. Etter bevisførselen må det legges til grunn at det er et hierarki blant de innsatte i fengslene, og at sårbare innsatte blir presset av andre til å utføre enkelte handlinger. Bl.a. er det forklart at flere ikke ønsker at andre skal vite at de mottar LAR-medisin, da dette medfører et press om å dele denne medisinen med andre. Retten er ikke i tvil om at dersom visitasjon ble utført bare mot enkelte, ville dette føre til at de som ikke blir visitert, kunne bli utsatt for et press om å ta med ting ut eller inn.
Det samme gjelder også ved besøk, hvor utenforstående kan bli presset til å ta med ting til innsatte man vet ikke blir visitert.
Flere av disse begrunnelsene for kroppsvisitering er ikke omtalt i verken Gulating lagmannsretts dom eller høyesterettsdommene om varetektfradrag. Noe som fremstår å ha sammenheng med at det ikke har vært særlig bevisføring rundt dette. Sikkerhetsinspektør N2 forklarte seg imidlertid for Gulating lagmannsrett, slik at det er grunn til å tro at noe av dette må ha vært berørt. Kriminalomsorgen var imidlertid ikke part i de sakene, og hadde ikke mulighet til å føre bevis knyttet til begrunnelsen for kroppsvisitasjon.
Retten finner ingen grunn til å tvile på saksøkernes forklaringer om både omfang og gjennomføring av kroppsvisitasjonen, og legger det de har forklart om dette til grunn ved vurderingen. Deres opplevelser er også i stor grad sammenfallende med de forklaringene som også ble lagt til grunn i de ovennevnte rettsavgjørelser fra Gulating og Høyesterett som er gjengitt ovenfor.
Retten finner det heller ikke tvilsomt at visitasjonene har vært en stor belastning for saksøkerne. De har forklart at det har vært nedverdigende, og noe de har grudd seg for.
Det har for retten vært en omfattende bevisførsel knyttet til både regelverk og praksis for kroppsvisitasjoner, herunder fremleggelse av rutiner, tildelingsbrev, styringsdialog og vitneforklaringer fra Kriminalomsorgsdirektoratet (KID) og flere ansatte ved Bergen fengsel.
Etter en samlet bevisvurdering finner retten at saksøkerne har vært gjenstand for kroppsvisitasjoner som i hovedsak er tilsvarende med faktum i de sakene som har vært behandlet av Gulating lagmannsrett og Høyesterett, jf. ovenfor i pkt. 3.2.2.
Det er for samtlige saksøkere foretatt et betydelig antall visitasjoner, og det må legges til grunn at de aller fleste er foretatt uten trinnvis avkledning. B har forklart at han først ble gjort kjent med muligheten for trinnvis avkledningen i august 2020. A forklarte at det bare har vært trinnvis avkledning et par ganger og at hun ikke var klart over at det ble en mulighet, mens C ikke kunne erindre noen endring i visitasjonspraksisen mens han sonet. Gulating lagmannsretts beskrivelse av at «[s]amtlige kroppsvisitasjoner omfattet inspeksjon av kroppen helt uten klær, uten trinnvis avkledning, gjennomføring av dypt knebøy og med det eksponering av anus» samsvarer dermed med kroppsvisitasjonene saksøkerne har vært gjenstand for.
Det bemerkes at det ikke er ført bevis for at betjenter har kikket inn i anus, og således foretatt en analinspeksjon, dvs. undersøkelse av kroppens hulrom. Dette ville vært en kroppslig undersøkelse etter straffegjennomføringsloven § 29 tredje ledd og forutsetter en konkret mistanke. De betjentene som har forklart seg har forklart at de ikke kikket inn i anus. Men det er ikke tvilsomt at anus ved den knebøyen som foretas, blir eksponert i noe grad, selv om ikke hensikten har vært å besiktige anus. Speilene på veggen i det ene visitasjonsrommet er også forholdsvis langt nede på veggen, noe som kan eksponere anus i speilet. Retten viser også til As forklaring om at hun ved menstruasjon forsøkte å skjule tråden på tampongen, slik at hun skulle slippe å ta den ut, men at dette ble oppdaget. Etter rettens syn viser dette at intime kroppsdeler til en viss grad må ha vært eksponert ved knebøyen.
Det er videre klart at visitasjonene ble gjennomført uten at det ble gjort individuelle risikovurderinger. Alle innsatte ble visitert, uavhengig av hvem de var og hvor de skulle, eller hadde vært.
Retten kan heller ikke se at det har blitt foretatt eller foretas noen forholdsmessighetsvurdering av om visitasjon skal gjennomføres. Det synes ikke å være noe system for å behandle de innsatte ulikt, uavhengig av om de har noen sårbarheter det må tas hensyn til. Fengselet får ikke tilgang til de innsattes helseopplysninger fra helseenheten i fengselet, med mindre det gis samtykke til dette. Det er imidlertid foretatt en BRIK-kartlegging (Behovs- og ressurskartlegging i kriminalomsorgen) av saksøkerne. En slik kartlegging foretas ved hver nyinnsettelse, og kan gjennomføres jevnlig under soningen dersom den innsatte samtykker til dette. B har ikke samtykket til slik kartlegging utover ved innsettelsen, mens A og C har vært gjenstand for dette i perioder.
Det har vært et tema om BRIK-kartleggingen har gitt fengselet tilstrekkelige opplysninger som tilsier særlig tilretteleggelse for saksøkerne. Retten finner imidlertid ikke at dette har noen betydning. Uavhengig av kartleggingen, er det på ingen måte sannsynliggjort at man ville foretatt noen tilpasninger ved gjennomføring ved visitasjonene. Dette uavhengig av hva fengselet måtte vite om den enkeltes tilstand. Alle ble visitert, og det er ikke ført noe bevis for at det ble gjort unnlatelser for enkelte. Dette ville heller ikke samsvare med det som anføres som begrunnelse for å visitere alle, ved at bl.a. sårbare ikke skal bli utsatt for press fra andre. Det har heller ikke vært noe system for den enkelte til å be om fritak eller tilpasninger, og flere av betjentene som forklarte seg kjente ikke til noe slikt.
Lagmannsretten kom i sin sak til at fraværet av individuelle nødvendighet- og forholdsmessighetsvurdering ved de utførte kroppsvisitasjonene, var i strid med de krav EMK stiller. Sentralt for lagmannsretten var også at kroppsvisitasjonene av de innsatte håndteres ulikt av de enkelte betjenter.
Retten mener at det ikke er sannsynliggjort at slik forskjellsbehandlingen finner sted i betydelig grad. Lagmannsrettens vurdering synes å være basert på forklaringen fra den tiltalte og fra sikkerhetsinspektør N2. I retten benektet imidlertid N2 å ha uttalt seg slik, og forklarte at han hadde snakket om sine egne erfaringer som betjent for 20 år siden. Han var ikke kjent med en slik praksis i Bergen fengsel. Enkelte av betjentene har forklart at de noen gang har tatt opp med vaktleder om det er nødvendig å visitere dersom den innsatte har vært under oppsikt hele tiden. B og C har forklart at det var enkelte ganger betjentene unnlot å visitere. Omfanget av dette må imidlertid anses som så begrenset at det ikke kan tas til inntekt for noen vilkårlighet og ulik tilnærming av den enkelte betjent. De alle fleste kroppsvisitasjonene ble gjennomført på samme måte, ved hver utgang/ inngang, og før og etter besøk.
Retten kan således ikke se at det er ført bevis for at det er foretatt noen egne vurderinger på betjentnivå, og finner i bevisførselen ikke støtte for lagmannsrettens vurdering av at det gjøres unntak som tilsier at rutinen ikke er faglig begrunnet. På dette punkt skiller herværende sak seg fra lagmannsrettens dom.
I HR-2020-2136-A viser Høyesterett til Gulating lagmannsretts dom, og bemerker at partene er enige om at beskrivelsen i lagmannsrettens dom av kroppsvisiteringen som fant sted i Bergen fengsel, også er beskrivende for hva domfelte i høyesteretts sak ble utsatt for. Høyesteretts vurdering av kroppsvisitasjonene er dermed basert på et faktum som også er tilsvarende i herværende sak. Det vises til at saksøkerne har sonet i samme periode som domfelte i høyesteretts sak, og at gjennomføringen har vært lik for samtlige. Det skal imidlertid bemerkes at Høyesterett også viser til lagmannsrettens vurdering om at betjentene håndterte kroppsvisitasjonene ulikt, noe retten ikke finner sannsynliggjort etter bevisføringen her.
Det er for retten i herværende sak vært en mer omfattende bevisføring over 10 rettsdager knyttet til begrunnelse for og praktisering av kroppsvisitasjonene, enn det som synes å ha vært tilfelle for både Gulating lagmannsrett og Høyesterett. Ankeforhandlingene, som omfattet to tiltalte, i Gulating lagmannsrett (LG-2019-161767) gikk over to dager, hvor også skyldspørsmålet ble behandlet for den ene tiltalte, og det ble ført totalt 6 vitner. I både HR-2020-2136-A og HR-2020-2137-A, kom spørsmålet om varetektsfradrag først opp for Høyesterett, og således var det ingen bevisføring knyttet til dette. I HR-2020-2136-A viste Høyesterett til at partene var enig om at beskrivelsen av visiteringen i LG-2019-161767 også var dekkende for Høyesteretts sak, og det ble også vist til at partene var enige om at det forelå en krenkelse av EMK art. 3. Høyesterett uttalte også følgende i avsnitt 110:
«Slik saken er opplyst for Høyesterett må jeg legge til grunn at kroppsvisitasjonene av A ble gjennomført helt rutinemessig og uten at det var gjort noen individuell vurdering av behovet for å kontrollere ham ut fra sikkerhetsmessige hensyn.
Og videre:
«Det er for Høyesterett ikke vist til at det i As varetektsperiode var noen konkrete risikosituasjoner ved fengselet som begrunnet visitasjonspraksisen».
I HR-2020-2137-A, legger Høyesterett til grunn at saken er helt parallell med HR-2020-2136-A.
Det samme gjelder også i HR-2021-1155-A, hvor spørsmålet om varetektsfradrag først ble tema i anken til Høyesterett. Selv om saken ikke gjelder Bergen fengsel, synes kroppsvisitasjonene slik de er gjengitt av Høyesterett i avsnitt 15-27, å være tilsvarende gjennomført som i Bergen fengsel.
Selv om det i gjeldende rettspraksis har vært begrenset bevisføring knyttet til begrunnelsene for visitasjonspraksisen i Bergen, finner retten det vanskelig å si at lagmannsretten og Høyesterett ikke har vært seg begrunnelsene bevisst. At visitasjonspraksisen er begrunnet med sikkerhet, fremstår så åpenbart at det i noen grad i hvert fall må ha vært et moment i lagmannsrettens og Høyesteretts vurderinger.
Til forskjell fra Gulating lagmannsretts dom, har ikke retten funnet det sannsynliggjort at visiteringen gjøres forskjellig fra betjent til betjent, og at det ikke er tilstrekkelig sannsynliggjort noen vilkårlighet knyttet til dette. Dette er således en vesensforskjell fra lagmannsrettens dom. Selv om Høyesterett har lagt til grunn faktumbeskrivelsen i lagmannsrettens dom, finner imidlertid ikke retten at dette har vært et sentralt vurderingstema for Høyesterett at betjenter skal ha håndtert det ulikt.
Videre har retten funnet at det ikke følger av EMDs praksis at visiteringen i Bergen fengsel er en slik rutinemessig visitering som EMD har kritisert i f.eks. van der Veen vs. Nederland, jf. ovenfor som påpekt av EMD i Frérot vs. Frankrike. Gulating lagmannsrett la vekt på at det var fravær av individuelle vurderinger, men etter rettens syn er ikke dette nødvendigvis i strid med EMK. Noe som støttes av Høyesteretts uttalelse i bl.a. HR-2021-1155-A.
Selv om bevisføringen i herværende sak har vært langt mer omfattende enn i de sakene Høyesterett har hatt til behandling, og retten også har funnet at den rutinemessige visiteringen i Bergen fengsel ikke er en slik rutine EMD har kritisert, finner retten det svært vanskelig å ikke legge vekt på at Høyesterett har funnet visitasjonspraksisen å være i strid med EMK art. 3. Retten viser spesielt til HR-2021-1155-A, hvor Høyesterett har en grundig drøftelse av EMK artikkel 3. Selv om denne avgjørelsen ikke gjelder Bergen fengsel, omhandler den praksis fra andre fengsler som må anses tilsvarende.
I dommen viste Høyesterett til KDIs brev av 21. september 2020 om praksisendring i lys av Gulating lagmannsretts dom av 10. juli 2020, hvor KDI ga uttrykk for at man tidligere hadde ment at kroppsvisitasjon kunne begrunnes i generelle risikobetraktninger. Høyesterett viser videre til vurderingene i HR-2020-2136-A og HR-2020-2137-A, og gjennomgår deretter EMDs dom Frérot vs. Frankrike, og Høyesterett ser her ut til å ha vært bevisst på at visitasjonen av Frérot innebar analinspeksjon, jf. avsnitt 50.
Om vurderingen i forhold til EMDs avgjørelser, finner retten grunn til å gjengi avsnitt 57:
«Visitasjonene som denne saken gjelder, ble i hovedsak gjennomført på samme måte som i sakene i HR-2020-2136-A og HR-2020-2137-A. De tiltalte måtte kle seg helt nakne og sitte på huk. Måten visitasjonene ble gjennomført på her og i de tidligere sakene for Høyesterett, kan fremstå som noe mindre inngripende enn det som har vært tilfelle i sentrale saker for EMD, jf. blant annet min redegjørelse for saksforholdet i Frérot-dommen. Det er likevel tale om tiltak som setter den innsatte i en situasjon som kan oppleves som nedverdigende. Slik også de nevnte avgjørelsene fra Høyesterett bygger på, kan slike forskjeller i gjennomføringen ikke i seg selv være avgjørende ved vurderingen etter EMK artikkel 3».
Høyesterett synes således å være bevisst at kroppsvisitasjonene i sakene for EMD har vært mer inngripende, herunder med analinspeksjon som i Frérot vs. Frankrike.
I avsnitt 59 uttalte Høyesterett videre:
«For alle de tre tiltalte må det legges til grunn at visitasjonene skjedde rutinemessig ved passering ut eller inn av fengselet eller i forbindelse med besøk, uavhengig av hvilke kontrolltiltak som for øvrig var gjennomført. Visitasjon ble også gjennomført i forbindelse med overføring fra et fengsel til et annet, selv om den innsatte hele tiden hadde vært under bevoktning. Det er ikke påvist at visitasjonene bygget på noen konkret vurdering om at det forelå en fare for den tiltalte skulle bringe med seg noe inn i fengselet eller ut av fengselet. Det ble dermed ikke foretatt konkrete vurderinger knyttet til den enkelte innsatte eller til omstendighetene i det enkelte tilfellet, og heller ikke knyttet til situasjonen i fengselet».
Etter rettens syn er denne situasjonsbeskrivelsen også dekkende for visitasjonene saksøkerne i herværende sak ble utsatt for. Visiteringen ble gjennomført i alle situasjoner, uavhengig av om de innsatte hadde blitt fulgt hele veien. A kunne fortelle bl.a. om et tilfelle hvor hun hadde blitt fulgt til lege, med håndjern, og hvor betjentene hadde vært med henne hele tiden.
For A og B har staten vist til at det foreligger enkelte positive prøver på bl.a. THC-syre og Amfetamin. Det fremstår imidlertid ikke som at disse prøvene var noe av grunnlagene for kroppsvisitasjonene, som ville blitt gjennomført uavhengig av dette.
I dommen kom Høyesterett til at det sentrale var at kroppsvisitasjonene var:
«gjennomført i et stort antall på et rent rutinemessig grunnlag».
Det har fra statens side vært anført at bevisføringen i Høyesterett har vært begrenset knyttet til regelverk og begrunnelse for kroppsvisitasjoner. Retten er riktignok enig i dette, og har kommet til at det etter EMDs praksis er anledning til rutinemessig kroppsvisitasjon der innsatte er i kontakt med omverdenen, og at en slik rutine ikke fremstår å være slik rutine EMD har funnet at krenker EMK artikkel 3.
Retten finner likevel at forholdene i herværende sak er såpass sammenfallende med forholdene i høyesterettssakene om varetektsfradrag, og at retten vanskelig kan komme til et annet resultat når Høyesteretts har konstatert at praksisen krenker EMK artikkel 3. Flere av sakene omhandler Bergen fengsel i samme tidsrom, og selv om det i sakene var enighet mellom partene om at det var begått en krenkelse, legger retten til grunn at Høyesterett ikke ville konstatert krenkelse av EMK artikkel 3 om de ikke var enig i det. Det vises til at sakene var straffesaker hvor partene ikke har fri rådighet. Høyesterett har videre drøftet EMDs avgjørelser, og også vært klar over de nyansene som følger av bl.a. Frérot vs. Frankrike, jf. ovenfor.
Retten vil også bemerke at det fremstår uforståelig at kroppsvisitasjonene har vært gjennomført med full avkledning og ikke trinnvis avkledning, slik også Gulating lagmannsrett la vekt på i sin avgjørelse. Retten kan ikke se at det ført noen god begrunnelse for hvorfor dette ikke har blitt gjort. Dette ville vært et enkelt tiltak som ville gjort visitasjonen mindre inngripende for den innsatte.
Videre kan ikke retten se at det forelå noen faglig vurdering av hvorfor man innførte visitasjon før besøk i 2018. Som vist til i pkt. 3.2.2. ble rutinen endret etter brev fra KDI 16. mai 2018. Brevet gjaldt imidlertid unnlatelse av visitering etter besøk, og praksisen ble heller ikke opprinnelig nedfelt i den nye rutinen. Den ble først endret etter enkelthenvendelse fra en betjent, og det synes ikke å ha vært noen vurdering av behovet for dette. Dette er i hvert fall ikke sannsynliggjort for retten.
Kroppsvisitasjon er et svært inngripende tiltak og det er ikke tvilsomt at dette har vært svært belastende for de innsatte. De har forklart at de har ført til at de ikke har ønsket å motta besøk, ikke ønsket å møte i retten, og gitt de gitt en negativ opplevelse knyttet til det som skal være positive opplevelser som bl.a. familiebesøk.
Samlet sett er retten kommet til at saksøkerne har vært utsatt for krenkelse av EMK artikkel 3 ved rutinemessig kroppsvisitasjon i Bergen fengsel under soning, i hovedsak med bakgrunn i at Høyesterett i flere avgjørelser har slått fast at praksisen i nettopp Bergen fengsel er i strid med bestemmelsen.
Når det gjelder omfanget av krenkelsen, har ikke dette vært gjenstand for nærmere bevisføring. Det er åpenbart at den del av kroppsvisitasjonene må anses å ha vært tilstrekkelig faglig fundert slik at de ikke har vært i strid med EMK. Dette vil gjelde bl.a. ved innsettelse i fengselet, retur etter permisjoner og også fremstillinger hvor innsatte kan ha vært uten oppsyn hele tiden. Det er uansett et betydelig antall visitasjoner som omfattes av Høyesteretts vurdering om krenkelse av EMK artikkel 3.Krenkelse av EMK artikkel 3 vil samtidig innebære en krenkelse av Grunnloven § 93.
Det er da ikke nødvendig for retten å ta stilling om det foreligger krenkelse av EMK artikkel 8.
Saksøkerne krever reparasjon for påstått krenkelse av deres menneskerettigheter. Som grunnlag for kravet er det vist til at den gjennomførte kroppsvisitasjonen av saksøkerne innebærer en krenkelse av EMK artikkel 3 og Grunnloven § 92, subsidiært EMK artikkel 8 og Grunnloven § 102.
Som reparasjon etter EMK artikkel 13 kreves det fastsettelsesdom for at saksøkernes rettigheter er krenket samt erstatning for ikke-økonomisk tap (oppreisningserstatning).
Staten på sin side bestrider at kroppsvisitasjonene saksøkerne har vært utsatt for i Bergen fengsel utgjør krenkelser av EMK, og anfører at det ikke foreligger grunnlag for erstatning. Videre at saksøkerne ikke har rettslig interesse i egen fastsettelsesdom for krenkelse.
Saksøkerne anfører at kroppsvisitasjonene de ble utsatt for er i strid med forbudet mot nedverdigende behandling i EMK artikkel 3 og Grunnloven § 93 andre ledd.
EMK artikkel 3 lyder slik:
No one shall be subjected to torture or to inhuman or degrading treatment or punishment.
Bestemmelsen gjelder som norsk rett, jf. menneskerettsloven § 2 og § 3. Tilsvarende forbud følger av Grunnloven § 93 andre ledd, som slår fast at ingen må utsettes for «tortur eller annen umenneskelig eller nedverdigende behandling eller straff». Det er alternativet «nedverdigende behandling» – på engelsk «degrading treatment» – som er det aktuelle i saken her.
Forståelsen av artikkel 3 er nærmere utdypet i praksis fra Den europeiske menneskerettsdomstol (EMD), og oppsummert i HR-2017-1127-U avsnitt 11 og 12:
Artikkel 3 uttrykker fundamentale rettsstatlige verdier og respekt for den menneskelige verdighet, som begge deler også er bærende for EMK som sådan, jf. storkammerdom 28. september 2015 Bouyid mot Belgia avsnitt 81 og 90 [EMD-2009-23380-2], og storkammerdom 15. desember 2016 Khlaifia og andre mot Italia avsnitt 158 [EMD-2012-16483-2]. Bestemmelsen forbyr – i en absolutt form – tortur eller umenneskelig eller nedverdigende behandling eller straff, uavhengig av situasjonen og av offerets tidligere eller nåværende adferd, jf. blant annet dom 14. oktober 2010 A.B. mot Russland avsnitt 99 [EMD-2006-1439].
[...]
Menneskerettsdomstolen har i sin praksis understreket at for å rammes av forbudet i artikkel 3, så kreves det et minimum av alvor – «a minimum of severety»/«un minimum de gravité», jf. for eksempel storkammerdom 26. oktober 2000 Kudla mot Polen avsnitt 91 [EMD-1996-30210]. Om grensen er overskredet, beror på en samlet vurdering, hvor det blant annet skal legges vekt på behandlingens karakter og den sammenhengen den inngår i, varigheten, de fysiske og psykiske virkningene for den som rammes, og etter forholdene også vedkommendes kjønn, alder og helsetilstand, jf. storkammerdom 15. desember 2016 Khlaifia og andre mot Italia avsnitt 159-160 [EMD-2012-16483-2]. Formålet med behandlingen er viktig, især vil det veie tungt i retning brudd dersom intensjonen nettopp er å ydmyke eller krenke. Men også for tiltak som er legitimt begrunnet utgjør artikkel 3 en grense, i den utstrekning disse i form, intensitet eller varighet går lenger enn nødvendig eller på annen måte er uforholdsmessig belastende, jf. storkammerdom 28. september 2015 Bouyid mot Belgia avsnitt 86-88 [EMD-2009-23380-2].
Det er ikke i denne saken anført at formålet med kroppsvisitasjonene har vært å ydmyke eller krenke saksøkerne, så dette momentet er ikke relevant her.
EMD har i flere avgjørelser behandlet spørsmålet om kroppsvisitasjoner innebærer en krenkelse av EMK artikkel 3. I flere avgjørelses fremholdes det at kroppsvisitasjoner kan være nødvendig for å opprettholde sikkerhet og orden fengselet. I HR-2020-2136-A, oppsummerer Høyesterett EMDs praksis i avsnitt 108:
«Det fremgår av det jeg kort har vist til fra EMDs praksis at en rekke momenter må trekkes inn i vurderingen av om en innsatt har blitt utsatt for nedverdigende behandling. Av særlig betydning for saken her nevner jeg at kroppsvisitering i fengsel kan godtas av sikkerhetsmessige grunner og for å opprettholde orden. Men det kreves en akseptabel begrunnelse. Rutinemessige kroppsvisitasjoner uten nærmere begrunnelse er funnet å være i strid med artikkel 3. Undersøkelsen må utføres med tilbørlig respekt for den menneskelige verdighet. Formålet må ikke være å nedverdige den innsatte».
Av formålet med straff, følger det av straffegjennomføringsloven § 2 at straffen skal gjennomføres på en måte:
«som tar hensyn til formålet med straffen, som motvirker nye straffbare handlinger, som er betryggende for samfunnet og som innenfor disse rammene sikrer de innsatte tilfredsstillende forhold».
I Ot.prp. nr. 5 (2000–2001) uttaler departementet om dette at:
«Formålsbestemmelsen vil stille store krav til etatens evne til å balansere de sikkerhetsmessige hensyn mot hensynet til den enkeltes individuelle behov. Det forutsettes at hensynet til formålet med straffen, til samfunnets sikkerhet og det forebyggende aspekt blir ivaretatt ved alle beslutninger som tas under straffegjennomføringen».
Det følger så av straffegjennomføringsloven § 3 at gjennomføringen av straffen skal være sikkerhetsmessig forsvarlig, og samtidig fremme domfeltes tilpasning til samfunnet. Dette innebærer at det i fengslene må være rammer som sikrer både den enkeltes sikkerhet, herunder både ansatte og innsatte, og som det mulig med rehabilitering.
Som nevnt ovenfor under pkt. 1.2. følger det av straffegjennomføringsloven § 28 at det kan foretas kroppsvisitasjon av innsatte for å forebygge uorden eller straffbare handlinger.
Av Ot.prp.nr.5 (2000–2001) s. 77, følger det at ulike kontrolltiltak i fengslene er nødvendig for å forhindre at det begås straffbare handlinger, eller andre handlinger som kan påvirke ro, orden og sikkerhet. Det fremgår videre at bekjempelse av narkotikamisbruk er høyt prioritert. Til merknadene til § 28 på 160 i proposisjonen er det angitt at kroppsvisitasjon innebærer adgang til å kle innsatte naken og til å foreta manuell undersøkelse på kropp og klær («stripping»).
I straffegjennomføringsforskriften (2002) § 3-25 er undersøkelse av innsatte nærmere regulert. Det fremgår bl.a.:
«For å forebygge eller kartlegge uorden eller straffbare handlinger kan det foretas undersøkelse av innsattes person, rom og eiendeler. [...]
Undersøkelse kan foretas ved ankomst, til enhver tid under straffegjennomføringen og før og etter utganger. Undersøkelse av innsattes person eller eiendeler kan ved ankomst og før og etter utganger bare unnlates dersom sikkerhetsmessige grunner åpenbart ikke taler mot det».
Det er for retten videre fremlagt retningslinjer om undersøkelse av innsatte etter straffegjennomføringsloven § 28, oppdatert 10. oktober 2017. Om kroppsvisitasjon sier retningslinjene:
«Dette innbefatter avkledning og besiktigelse av naken kropp og av hår. Kroppsvisitasjon bør utføres av tilsatt av samme kjønn som den innsatte. Dersom visitasjonen må gjennomføres av en person av motsatt kjønn, skal en annen tilsatt være tilstede ved visitasjonen. Til hjelp ved undersøkelser av innsatte kan det benyttes for eksempel speil som letter besiktigelsen. Innsatte skal ha adgang til å velge om undersøkelsen skal gjennomføres med speil eller bare ved besiktigelse. Undersøkelse av kroppens hulrom reguleres av straffegjennomføringsloven § 29 tredje ledd, med forskrifter».
Videre er det fremlagt de lokale rutinene for Bergen fengsel, som det er vist til i pkt. 1.2.
Spørsmålet om kroppsvisitasjoner, herunder i Bergen fengsel, har vært behandlet av lagmannsretten og Høyesterett i flere avgjørelser de siste årene. Sakene har vært straffesaker, og omhandlet spørsmålet om varetektsfradrag. Saksøkernes hovedanførsel i denne saken er at spørsmålet om at nakenvisitasjonene innebærer en krenkelse av EMK artikkel 3 er avgjort i disse avgjørelsene, og at det ikke er grunnlag for retten til å fravike høyesteretts prejudikater.
I Gulating lagmannsretts dom 10. juli 2020, LG-2019-161767, kom lagmannsretten til at kroppsvisitasjoner under varetektstiden i Bergen fengsel innebar en krenkelse av EMKartikkel 3, og at dette ga grunnlag for reparasjon i form av fradrag i straffen på 6 måneder. Etter rettens syn er avgjørelsen sentral fordi den omhandler forholdene i nettopp Bergen fengsel.
Lagmannsretten la følgende faktum til grunn i saken:
«Samtlige kroppsvisitasjoner omfattet inspeksjon av kroppen helt uten klær, uten trinnvis avkledning, gjennomføring av dypt knebøy og med det eksponering av anus. Ikke ved noen av visitasjonene ble det i forkant gjort en individuell nødvendighets- eller forholdsmessighetsvurdering. Eventuell særlig sårbarhet hos B ble ikke vurdert. Kroppsvisitasjonene ble håndtert slik i hele varetektperioden, og dermed uten at det ble foretatt noen vurdering basert på erfaringer fra tidligere visitasjoner eller varetektsoppholdet for øvrig. Begrunnelsen for kroppsvisitasjonene var utelukkende generelle risikovurderinger, herunder er fengselets besøksområde definert som et risikoområde.
---
«I løpet av varetektperioden har B ved 3-4 kroppsvisitasjoner, sluppet å kle helt av seg, uten at det ble gitt en konkret begrunnelse for dette. Dette henger sammen med at betjentene i Bergen fengsel ikke håndterer kroppsvisitasjoner likt. Noen gjør helt eller delvis unntak eller begrenser omfanget av kroppsvisitasjonen, uten at dette er utslag av noen omforent praksis for den enkelte innsatte, eller forenlig med den generelle instruksen, jf. forklaringen til både B og vitnet C fra Bergen fengsel. Sistnevnte forklarte at ferske betjenter blir opplært til alltid å gjennomføre kroppsvisitasjoner, men han er kjent med at betjenter med mer erfaring i enkelttilfeller begrenser eller unnlater visitasjoner. Fengselsledelsen har ingen oversikt verken over antall unntak eller begrunnelsen for disse».
Sikkerhetsinspektør N2 ved Bergen fengsel avga forklaring for lagmannsretten. N2 har også vært ført som vitne i herværende sak. Av hans forklaring for Gulating er følgende gjengitt i dommen:
«Sistnevnte forklarte at ferske betjenter blir opplært til alltid å gjennomføre kroppsvisitasjoner, men han er kjent med at betjenter med mer erfaring i enkelttilfeller begrenser eller unnlater visitasjoner. Fengselsledelsen har ingen oversikt verken over antall unntak eller begrunnelsen for disse».
Om den konkrete vurderingen av om det forelå krenkelse av EMK artikkel 3, uttalte lagmannsretten:
«Ved den konkrete vurderingen har lagmannsretten at det er tale om et høyt antall kroppsvisitasjoner, som med få unntak har omfattet fullstendig og ikke trinnvis stripping samt ydmykende posisjon og eksponering av anus. Trinnvis avkledning er et enkelt tiltak, som klart ville gjort inngrepet mindre krenkende og ydmykende fordi den innsatte slipper å være helt naken. Det er uforståelig at dette tiltak ikke er brukt, og det er i strid med retningslinjene for kroppsvisitasjoner fra Kriminalomsorgsdirektoratet.
Videre er vektlagt det fullstendige og rutinemessige fraværet av enhver konkret og individuell risiko- og forholdsmessighetsvurdering. Systemet med kroppsvisitasjoner kan ikke være for rigid. Det er videre klart at hensynet til generelle risikobetraktninger ofte veier tungt og i mange situasjoner er helt avgjørende for at det enkelte fengsel skal kunne gjennomføre sitt samfunnsoppdrag. Det er imidlertid vanskelig å se at rutinemessige kroppsvisitasjoner med nevnte omfang, særlig når den innsatte er på vei til besøksrom og ved utgang, er tilstrekkelig faglig fundert. Fraværet av individuelle vurderinger av nødvendigheten av og forholdsmessigheten ved de utførte kroppsvisitasjonene, er etter lagmannsrettens syn i strid med de krav EMK stiller.
Sentralt for lagmannsrettens vurdering er videre at kroppsvisitasjonene av B og andre innsatte håndteres ulikt på betjentnivå. Hvorvidt en innsatt undergis full kroppsvisitasjon eller ikke, beror derfor i praksis også på hvilken betjent som til enhver tid utfører visitasjonen. Rutinene for kroppsvisitasjon må kunne ha et visst rom for skjønn. Men hvis spørsmålet om og hvordan en kroppsvisitasjon gjennomføres beror på hvem som til enhver tid er på vakt, skaper dette en opplevelse av vilkårlighet og forskjellsbehandling. Når det gjøres unntak fra faste rutiner uten at unntakene begrunnes, synes selve rutinen ikke tilstrekkelig faglig begrunnet.
Hjemmelen for kroppsvisitasjoner er straffegjennomføringsloven § 28 med forskrifter. Lovhjemmelen er etter sin ordlyd svært vid, og foreliggende sak belyser hvordan dette i praksis har medført en uklarhet blant annet med hensyn til når kroppsvisitasjoner skal eller bør gjennomføres, og henholdsvis plikt og mulighet til individuelle risikovurderinger. Det vises til at Bergen fengsel endret sin lokale rutine i mai 2018, og deretter igjen i mars 2020, uten at dette skyldes vurderinger av sikkerhetssituasjonen eller endringer i lov/forskrift.
Kroppsvisitasjoner innebærer et betydelig inngrep i den personlige integritet. At denne typen inngrep for en stor grad er regulert på lokalt institusjonsnivå, og med rom og aksept for ikke etterprøvbar skjønnsutøvelse på betjentnivå, underbygger at det i foreliggende sak er en krenkelse av artikkel 3, jf. Frérot v. Frankrike avsnitt 47. Hjemmelsgrunnlaget og håndteringen av regelverket, åpner for og etterlater et inntrykk av, vilkårlighet og derved også mangel på faglig begrunnelse for hvorfor kroppsvisitasjonen gjennomføres. Særlig gjelder dette de 84 kroppsvisitasjoner på vei til besøk og ved utgang».
Sentrale momenter for vurderingen synes for lagmannsretten å ha vært følgende:
I etterkant av lagmannsrettens avgjørelse, har Høyesterett behandlet spørsmål om varetektsfradrag og krenkelse av EMK artikkel 3 ved flere anledninger.
I HR-2020-2136-A ble det konstatert krenkelse av EMK artikkel 3 etter at domfelte hadde vært gjenstand for 617 kroppsvisitasjoner. Høyesterett viste til avgjørelsen i lg-2019-161767 til grunn at faktumbeskrivelsen i lagmannsrettens dom var sammenfallende i tilfellet Høyesterett hadde til behandling.
I avsnitt 109 flg. uttalte Høyesterett:
I HR-2020-2137-A, som gjaldt 506 påståtte visitasjoner i Bergen fengsel kom Høyesterett til at til kroppsvisitasjonene den domfelte hadde blitt utsatt for i varetekt, utgjorde krenkelse etter Grunnloven § 93 og EMK artikkel 3. Spørsmål om varetektsfradrag for kroppsvisitasjonene var ikke tema i tingretten eller lagmannsretten. Påtalemyndigheten var heller ikke enig i antallet kroppsvisitasjoner som hadde funnet sted. Høyesterett mente likevel at saken var helt parallell med HR-2020-2136-A og bygget avgjørelsen på denne:
I HR-2021-1155-A kom Høyesterett også til at det forelå krenkelse av EMK artikkel 3, ved at tre tiltalte hadde vært gjenstand for henholdsvis 118, 140 og 42 visitasjoner i fire ulike fengsler. Sentralt for vurderingen var at kroppsvisitasjonene var gjennomført på et rent rutinemessig grunnlag. Det var ikke gjort konkrete vurderinger knyttet til den enkelte tiltalte eller til omstendighetene i det enkelte tilfellet, og heller ikke knyttet til situasjonen i fengslet. I avgjørelsen viste Høyesterett til bl.a. HR-2020-2136-A, men tilføyde:
Det bemerkes at varetektsfradrag ikke hadde vært tema i verken tingretten eller lagmannsretten, men først kom opp ved Høyesteretts behandling. Om dette uttalte Høyesterett:
Påtalemyndigheten har akseptert at Høyesterett bygger på de domfeltes opplysninger om antallet visitasjoner. Også når det gjelder gjennomføringen av visitasjonene, forstår jeg det slik at påtalemyndigheten aksepterer at Høyesterett i stor grad må bygge på det de domfelte har forklart. Dette er i samsvar med det utgangspunktet som følger av praksis fra Den europeiske menneskerettsdomstol (EMD) om bevis i saker som gjelder forholdene i et fengsel. Dersom den innsatte kan fremsette en detaljert og sammenhengende beskrivelse av de påklagde forhold, har staten bevisbyrden dersom forklaringen bestrides, jf. EMDs storkammerdom 20. oktober 2016 Muršić mot Kroatia [EMD-2013-7334]1 avsnitt 128.
Videre vises det til HR-2021-1348-U, hvor det også ble konstatert brudd på EMK artikkel 3 ved 37 kroppsvisitasjoner, men det fremgår av dommen at det var enighet mellom partene om at det forelå en krenkelse, og således heller ikke her noen bevisføring rundt dette.
Oppsummeringsvis kan det av disse avgjørelsene utledes at kroppsvisitasjoner i fengselet i seg selv må godtas ut fra hensynet til sikkerhet og orden, selv om det er et betydelig inngrep overfor den enkelte. Høyesterett utleder også av EMDs dom 12. juni 2007 (Frérot vs. Frankrike) at dette gjelder selv om visitasjonen innebar at den innsatte måtte bøye seg fremover og hoste for at det skulle gjennomføres en særlig inspeksjon av anus.
Høyesterett gir anvisning på en sammensatt vurdering, og viser til at EMD har lagt stor vekt på den begrunnelsen som er gitt for gjennomføring av kroppsvisitasjonene, herunder om visitasjonene gjennomføres rutinemessig uten noen vurdering av hvilken fare som foreligger. Høyesterett uttaler imidlertid at det avgjørende ved rutinemessig gjennomføring av kroppsvisitasjon, må være at både utformingen av regler og rutiner og praktiseringen av disse bygger på en vurdering av hvilken fare som foreligger, holdt opp mot hensynet til den innsattes verdighet.
Staten har anført at det ikke er i strid med EMK artikkel 3 å begrunne kroppsvisitasjoner med at visse situasjoner innebærer en generelt forhøyet risiko for inn- og utsmugling av narkotika og uønskede gjenstander. Det er anført at EMD skiller, for eksempel i Frérot [EMD-2001-70204]​1 avsnitt 40 og 41, mellom kroppsvisitasjoner som innebærer full avkledning med undersøkelse i munn, armhule, mv., samt spredning av ben, og kroppsvisitasjoner som i tillegg innebærer at den innsatte må bøye seg frem og hoste for å gjøre det mulig å utføre en visuell inspeksjon av anus. Det er kun i tilknytning til den siste kategorien at EMD krever at kroppsvisitasjonen er absolutt nødvendig og at det foreligger «strong and specific reasons to suspect that the prisoner might be hiding [prohibited objects or substances] in that part of his body».
EMDs avgjørelse Frérot mot Frankrike (EMD-2001-70204) har vært sentral i saken, og også Høyesterett har vist til denne. Retten finner derfor grunn til å behandle denne nærmere.
Klageren var dømt til livstid for en rekke alvorlige forbrytelser og sonet disse dommene fra og med 1987 i 13 forskjellige fengsler
Ved soning i Fresnes-fengselet var klageren utsatt for minst 11 kroppsvisiteringer i perioden 1993 til 1996. Klageren måtte blant annet være naken og bøye seg framover og hoste slik at eventuelle bortgjemte gjenstander i hans anus kunne oppdages.
Kroppsundersøkelsene ble gjennomført i forbindelse med alle besøksmottak, ved innsetting i isolasjon, uten varsel samt etter opphold utenfor fengselet. I seks av disse tilfellene nektet klageren å bøye seg og hoste, noe som medførte at han ble plassert i disiplinærcelle (cellule disciplinaire).
Staten har vist til avsnitt 38 for å underbygge at EMD har akseptert kroppsvisitasjoner i mange tilfeller ut fra hensynet til sikkerhet og orden i institusjonen. EMD uttaler her at all frihetsberøvelse uunngåelig ville oppleves nedverdigende, uten at dette ikke i seg selv nødvendigvis medførte krenkelse av artikkel 3.
Such treatment, however, is not in itself illegal: strip-searches, and even full body searches, may be necessary on occasion to ensure prison security – including the prisoner's own safety – or to prevent disorder or crime (see Valašinas [EMD-1998-44558]​1, § 117, Iwańczuk [EMD-1994-25196]​1, § 59, Van der Ven, § 60, and Lorsé [EMD-1999-50901]​1, § 72, all cited above).
Det stilles imidlertid krav til hvordan undersøkelsen utføres:
«Nevertheless, while strip-searches may be «necessary» to achieve one of those aims (see Ramirez Sanchez, cited above, § 119), they must also be conducted in an «appropriate manner» (see Valašinas [EMD-1998-44558]​1, Iwańczuk [EMD-1994-25196]​1, Van der Ven and Lorsé [EMD-1999-50901]​1, all cited above), so that the prisoner's suffering or humiliation does not go beyond the inevitable element of suffering or humiliation connected with this form of legitimate treatment. Otherwise, they will infringe Article 3 of the Convention.
It is also self-evident that the greater the invasion of the privacy of a prisoner being stripsearched (particularly where the procedure involves having to undress in front of others, and even more so where the prisoner has to adopt embarrassing positions), the greater the caution required».
Staten har videre vist til dommens avsnitt 40 og 41 som eksempel på at EMD skiller mellom kroppsvisitasjoner som innebærer full avkledning med undersøkelse i munn, armhule, mv., samt spredning av ben, og kroppsvisitasjoner som i tillegg innebærer at den innsatte må bøye seg frem og hoste for å gjøre det mulig å utføre en visuell inspeksjon av anus. Ifølge staten er det kun i tilknytning til den siste kategorien at EMD krever at kroppsvisitasjonen er absolutt nødvendig og at det foreligger «strong and specific reasons to suspect that the prisoner might be hiding [prohibited objects or substances] in that part of his body».
I avsnitt 40 beskrives de rutinene som var gjeldende blant annet slik:
«[...] The prisoner must undress completely. The officer in charge of the search examines the prisoner's hair, ears and mouth; the prisoner has to open his mouth, cough, lift his tongue and 'where necessary' remove any false teeth. The officer also checks the prisoner's armpits by making him raise and lower his arms, before inspecting the hands, asking him to keep the fingers apart; the feet are also examined, in particular the arch of the foot and the toes. The prisoner must also spread his legs apart so that the officer can ensure that no objects are being concealed in the crotch area. Lastly, 'in the specific case of searches for prohibited objects or substances', the prisoner may be required to bend over and cough (with the buttocks facing the officer carrying out the search, clearly in order to permit a visual inspection of the anus; the note adds that a doctor may also be called upon to assess whether the prisoner should undergo an X-ray or a medical examination in order to detect any foreign bodies».
I avsnitt 41 anerkjenner EMD at innsatte kan oppfatte en slik kroppsvisitasjon som en krenkelse av deres verdighet. Ordningen ble likevel beskrevet som generelt akseptabel – «generally appropriate». I denne sammenheng uttalte EMD:
Staten har anført at formuleringen «strong and specific reasons to suspect that the prisoner might be hiding such an object in that part of the body», er knyttet til undersøkelsen hvor klageren matte bøye seg frem og hoste slik at det skulle foretas en visuell inspeksjon av anus.
Retten er enig i at det fremstår naturlig å forstå EMDs uttalelse slik, ved at EMD, etter å ha beskrevet at «strip-search» i seg selv ikke er uforenlig med EMK artikkel 3, uttaler at dette «applies even where the prisoner is obliged to bend over and cough in order to permit a visual inspection of the anus. EMD gir her en beskrivelse av en konkret undersøkelsesmetode, om visuell inspeksjon av anus. Dette styrkes også av at EMD uttaler at det må være mistanke om at innsatte skjuler objekter eller substanser «in that part of his body», som det er naturlig å forstå i sammenheng med den visuelle inspeksjonen av anus, som da må være «in that part».
I avsnitt 42 understreker EMD at ved vurderingen av om EMK artikkel 3 er krenket, så må det foretas en helhetlig vurdering («regard must be had to all the circumstances of the case»).
EMD fant etter en helhetsvurdering at undersøkelsene av klagerens anus hadde medført en større grad av nedverdigelse enn det som var uunngåelig og tillatt. Domstolen la også vekt på at følelsen av ydmykelse var blitt forsterket ved at klageren ved å nekte å underkaste seg disse undersøkelsene ble satt inn på disiplinærcellen, samt at prosedyren var nedskrevet i et rundskriv som ga fengselsdirektøren et vidt skjønn til å iverksette slike undersøkelser. Etter dette konkluderte EMD med at det forelå nedverdigende behandling i strid med artikkel 3, se konklusjonen i avsnitt 47 flg.:
Retten er således enig med staten i at konvensjonsbruddet i Frérot fremstår å ha vært knyttet til kroppsvisitasjonene med analinspeksjonene.
Tingrettens konkrete vurdering av den sikkerhetsmessige begrunnelsen for kroppsvisitasjonen i herværende sak, samt omfanget og gjennomføringen av undersøkelsene, er inntatt i pkt. 3.4.2 og 3.4.3 nedenfor.
Når det gjelder spørsmålet om rutinemessige undersøkelser, uttalte EMD i avsnitt 45:
«However, as the Government pointed out, that cannot be seen as a «routine» comparable to the one criticised by the Court in the cases of Van der Ven and Lorsé [EMD-1999-50901]​1 (cited above), in which the applicants were systematically strip-searched on a weekly basis, on each occasion undergoing a rectal inspection. In the instant case, the applicant was required to undergo full body searches in the context of events where they were clearly necessary in order to maintain security or prevent crime. They took place either prior to his placement in a punishment cell, to make sure that he had nothing on his person with which he might harm himself, or after he had been in contact with the outside world or other prisoners – in other words, in a position where he might have been handed prohibited objects or substances. Furthermore, they did not systematically include an anal inspection.
Domstolen fremhevet imidlertid i avsnitt 47 at den innsatte hadde blitt holdt i mange fengsler, men at bare dette fengselet hadde den rutinen som var beskrevet. Videre var visitasjonene ikke bygget på noen konkret mistanke i det enkelte tilfellet. Domstolen bemerket i den sammenheng:
«In fact, it appears from the applicant's undisputed submissions that in the prison concerned, when detainees were searched after each visit, they were systematically ordered to 'bend over and cough'. In other words, there was a presumption in that prison that any prisoner returning from the visiting room was concealing objects or substances in the most intimate parts of his body».
Høyesterett har videre i HR-2020-2136-A også vist til EMDs avgjørelse i van der Ven mot Nederland (EMD-1999-50901) hvor det også ble konstatert krenkelse. Retten finner imidlertid at forholdene i van der Ven ikke er overførbare til herværende sak. Der var situasjonen at klager sonet under et svært høyt sikkerhetsregime, hvor de innsatte i tillegg til andre sikkerhetstiltak, var gjenstand for kroppsvisitasjoner i forbindelse med ukentlig inspisering av cellen. Dette ble utført uavhengig av om den innsatte hadde vært i kontakt med noen i mellomtiden. Videre innebar visitasjonen analinspeksjon, samt at de ble tatt på kroppen.
Slik retten forstår både EMD og Høyesterett, kan det ikke oppstilles et vilkår om at det alltid kreves en konkret vurdering for hver enkelt tilfelle og hver enkelt innsatt. Selv om dette er kritisert av CPT, jf. pkt. 1.3. ovenfor.
Det vises til at Høyesterett i HR-2021-1155-A uttaler:
I Frérot vs. Frankrike [EMD-2001-70204]​1 understreket EMD at kroppsvisitasjonene Frérot ble utsatt for ikke var en slik rutine som EMD kritiserte i van der Ven vs Nederland [EMD-1999-50901]​1. I Frérot uttalte EMD:
«In the instant case, the applicant was required to undergo full body searches in the context of events where they were clearly necessary in order to maintain security or prevent crime».
Etter rettens syn må dette forstås slik at rutinen EMD har funnet i strid med artikkel 3 er en rutine hvor det ikke foreligger noen konkrete farevurderinger, men at kroppsvisitasjonen skjer uavhengig av om den innsatte har vært eller skal i kontakt med noen.
Etter rettens syn blir det således avgjørende om utformingen av regler og rutiner og praktiseringen bygger på en vurdering av hvilken fare som foreligger, jf. HR-2021-1155-A. Det at alle blir visitert vil i seg selv ikke være i strid med EMK, dersom dette er konkret begrunnet i sikkerhetsmessige forhold. Retten er enig med staten i at det er adgang til rutinemessig kroppsvisitasjon der innsatte har kontakt med omverdenen.
Rettens konkrete vurdering av rutinene i herværende sak følger nedenfor i pkt. 3.4.
Hvert år, på bakgrunn av vedtatt statsbudsjett, utferdiger Justis- og beredskapsdepartementet tildelingsbrev til Kriminalomsorgsdirektoratet. I tildelingsbrevet er det oppgitt hvilken budsjettramme direktoratet har til disposisjon. Tildelingsbrevet gir videre føring på hvilke utfordringer kriminalomsorgen har, og hvilke områder som er prioritert. Av tildelingsbrev 2019 av 18. januar 2019 fremgår bl.a. følgende hovedutfordringer:
«Å redusere tilbakefall til ny kriminalitet er et felles ansvar på tvers av sektorer og forvaltningsnivåer. Vellykket tilbakeføring etter gjennomført straff krever derfor at innsatsen på og mellom alle nivåer i forvaltningen er godt samordnet. Kriminalomsorgen har et særlig ansvar for å legge til rette for dette samarbeidet.
Personer som gjennomfører straff i fengsel, soner lengre dommer og er domfelte for mer alvorlige lovbrudd enn tidligere. Det er viktig å ha riktig balanse mellom fengsel med høyt og lavere sikkerhetsnivå og mellom fengselskapasitet og kapasitet for straff i samfunnet. Mange av fengselseiendommene er nedslitte med stort behov for oppgradering og vedlikehold. Samtidig har en del fengsler et så omfattende vedlikeholdsetterslep at det ikke er lønnsomt å vedlikeholde. Det er i dag en strukturell ubalanse i kapasiteten. For eksempel fører den økte kapasiteten på straffegjennomføring med elektronisk kontroll til et redusert behov for fengselsplasser med lavere sikkerhetsnivå».
Et sentralt mål i tildelingsbrevet er å redusere alvorlig kriminalitet og sørge for sikkerhet:
«Straff skal blant annet gjennomføres på en måte som motvirker nye straffbare handlinger, som er betryggende for samfunnet og som innenfor disse rammene sikrer de innsatte tilfredsstillende forhold. Straffegjennomføringen skal være sikkerhetsmessig forsvarlig.
Et forsvarlig sikkerhetsnivå som er tilpasset den innsattes risiko, er en avgjørende faktor i kriminalomsorgens arbeid med å bidra til å redusere alvorlig kriminalitet. Et forsvarlig sikkerhetsnivå bidrar til å hindre rømning og at innsatte kan planlegge ny kriminalitet mens de gjennomfører straff. Dette stiller strenge krav til blant annet kommunikasjonskontroll, besøkskontroll og vurdering av hvem som kan sone sammen. I tillegg kreves gode risikovurderinger av progresjon, permisjoner og andre midlertidige utganger fra fengsel og eventuelle vilkår knyttet til disse.
Hensynet til samfunnets krav om beskyttelse mot kriminelle handlinger skal balanseres mot hensynet til den enkelte domfeltes og innsattes muligheter for å vende tilbake til samfunnet som lovlydige borgere. Gjennomføring av straff skal utføres på en måte som ivaretar sikkerheten både for innsatte og ansatte».
Videre pålegges KDI å redegjøre for måloppnåelsen i sine tertial- og årsrapporter.
Assisterende direktør ved KDI, Jan-Erik Sandlie, forklarte at det gjennomføres jevnlige styringsmøter mellom KDI og departementet, og at det årlig foretas en sikkerhetsmessig gjennomgang av sektoren.
Når det gjelder dialogen nedover fra KDI, utsteder direktoratet årlig disponeringsbrev til regionene, med bakgrunn i tildelingsbrevet fra Justis- og beredskapsdepartementet. Disponeringsbrevene tar for seg utfordringer og prioriteringer for kriminalomsorgen. Sandlie forklarte at det foregår en formalisert styringsdialog med regionene, og opplyste om at han har møte med regiondirektørene hver mandag.
Retten finner grunn til å bemerke at i disponeringsskriv for 2019, er det bl.a. uttalt:
«Fengslene har de siste årene varslet om en økning i antall innføringer av gjenstander som ikke tillates i fengslene. Dette gjelder særlig mobiltelefoner og andre elektroniske hjelpemidler som innebærer en risiko for ukontrollert kommunikasjon. KDI vil derfor de nærmeste årene prioritere en videre utvikling av adgangskontrollen i fengsler med høyt sikkerhetsnivå, både når det gjelder rutiner og teknisk utstyr. Som et ledd i dette arbeidet vil KDI gi nærmere føringer for adgangskontrollen ved anstalter med forskjellige sikkerhetsnivå».
De enkelte enheter utferdiger således sine egne rutiner ved de enkelte fengsler. Sandlie forklarte at det er nødvendig med lokale rutiner tilpasset den enkelte enhet, med bakgrunn i de store forskjeller lokalt, bl.a. i forhold til bygningsmasse.
Det har ikke vært mulig å fremskaffe rutinen for Bergen fengsel fra før 25. mai 2018. Trolig er denne blitt overskrevet ved utarbeidelse av ny rutine. Det er imidlertid på det rene at rutinen før 2018 ikke innebar kroppsvisitasjon før utgang og før besøk.
Den 16. mai 2018 sendte KDI et brev til samtlige regioner hvor det ble tatt opp at KDI var blitt gjort kjent med at fengsler rutinemessig unnlot å visitere innsatte etter besøk fra enkelte personer/ persongrupper. Det ble i brevet bedt om at en slik praksis opphørte, og pekt på bl.a.:
«Selv om kroppsvisitasjon i enkelte tilfeller utelukkende kan begrunnes med forhold på innsattes eller den besøkendes side, er dette på langt nær alltid tilfelle. I likhet med inn- og utganger, er besøk i besøksrom identifisert som et risikoområde med hensyn til innsmugling av ulovlige og/eller ureglementerte gjenstander, hvilket igjen fordrer en særlig kontroll. KDI bemerker i denne forbindelse at kroppsvisitasjon av innsatte etter besøk således kan begrunnes med det faktum at innsatte har hatt opphold i områder der utenforstående har tilgang, typisk et besøksrom. Til tross for at slike områder er gjenstand for regelmessig kontroll og undersøkelse, er det bred erfaring for at besøksrom nyttes til midlertidig oppbevaring av ulovlige/ureglementerte gjenstander som igjen kan bringes inn i fengselet ved en senere anledning, eventuelt av en annen innsatt enn den som mottok besøket. Å unnlate kroppsvisitasjon av en innsatt utelukkende basert på at vedkommende har gjennomført besøk av personer som innehar tillit, vil således representere en sikkerhetsmessig utfordring.
Det vises videre til at en rutinemessig unnlatelse av kroppsvisitasjon også vil kunne bli kjent blant de innsatte. Dette er en praksis som både er sikkerhetsmessig betenkelig og som utgjør en omgåelse av formålet bak regelverket».
Bergen fengsel utarbeidet nye rutiner for kroppsvisitasjon 25. mai 2018. Det er i rutinen vist til brevet fra KDI, og det fremstår som nærliggende at rutinen kom i stand som følge av KDIs brev. I e-post av 30. mai 2018, opplyste sikkerhetsinspektør N2 at det som følge av KDIs brev var innført noen endringer i rutinen, herunder innføring av visitasjon før utgang og etter alle opphold i besøksavdelingen. Ved e-post av samme dag, reiste betjent N3 spørsmål om ikke innsatte skulle kontrolleres før besøk. N2 svarte den 31. mai 2018 til dette:
«Bra du følger med. Alle skal visiteres før besøk. Her er det forsøk på utsmugling av brev som skal avdekkes.
Har lagt det inn i rutinen i KIKS, samt tatt det opp på 0745 møte».
Rutinen ga etter dette anvisning på kroppsvisitasjon før alle utganger og før alle besøk, etter besøk og ved retur etter utgang, og at den enkelte skulle ha mulighet til trinnvis avkledning ved ønske om dette, og videre at innsatte skal gå ned i dyp knebøy.
Advokat Jacobsen tok opp spørsmålet med KDI den 3. februar 2020, om hvorfor rutinen ga anvisning på rutinemessig visitasjon også før besøk, når KDIs brev av 16. mai 2018 omhandlet visitasjon etter besøk.
Det er for retten fremlagt en endret rutine fra Bergen fengsel 10. mars 2020 hvor det fremgår at:
«Kroppsvisitasjon før besøk eller før utganger skal kun gjennomføres dersom det etter en individuell vurdering foreligger konkrete mistanker».
Det er videre gitt anvisning på at kroppskanner og eller portal skal benytte i stedet for kroppsvisitasjon før besøk og før utganger.
Som forklaring på denne endringen forklarte bl.a. sikkerhetsinspektør N2 at de tok en revurdering av rutinen etter advokat Jacobsens henvendelse.
Som vist til ovenfor avsa Gulating lagmannsrett sin dom om krenkelse av EMK artikkel 3 den 10. juli 2020.
Staten har vist til at formålet med kroppsvisitasjonene må sees i lys av formålet med straffegjennomføringen, jf. straffegjennomføringsloven § 2, om at straffen skal gjennomføres på en måte som motvirker nye straffbare handlinger og fremme domfeltes tilpasning til samfunnet.
Etter bevisførselen kan det klart legges til grunn at det er et behov for å bekjempe rusbruk i fengselet. Dette har vært tema i en rekke sammenhenger gjennom flere år. Det kan vises til håndbok fra Kriminalomsorgens utdanningssenter (KRUS) av 2006 hvor det fremgår bl.a.:
«Det er en utfordring for dagens straffesystem at en gruppe tungt belastede rusmisbrukere begår, straffes og soner for et stort antall kriminelle handlinger. Levekårsundersøkelsen fra 2004 kom det frem at over en tredjedel av alle domsinnsatte til enhver tid soner en narkotikarelatert dom. Videre omtaler seks av ti domsinnsatte seg selv som rusmisbrukere. De fleste av disse rapporterer å være blandingsmisbrukere og at de hatt perioder med daglig rusmisbruk (Friestad & Hansen 2004). Siden et fengsel er et fortettet samfunn hvor mange mennesker med problemer har blitt plassert mot sin vilje, oppleves hverdagen for enkelte til tider både håpløs og frustrerende. Med tanke på de destruktive virkningene rusmisbruk har i samfunnet ellers, er bekjempelse av narkotika og andre rusmidler i fengsel særdeles viktig. Det er flere grunner til dette:
For det første er narkotikamisbruk i fengsel straffbart. For det andre er konsekvensene ved en overdose større her enn ellers i samfunnet. Mange innsatte ruser seg alene på kveldstid etter innlåsning, altså på et tidspunkt hvor de har begrensede muligheter til å bli oppdaget dersom de trenger hjelp. Noen ganger kan det ta opptil et halvt døgn før de innsatte igjen blir tilsett av de tilsatte, og en overdose kan dermed bli fatal. Dersom den innsatte selv tilkaller hjelp vil det sannsynligvis resultere i sanksjoner fra fengselsledelsen».
Det er videre vist til artikkel fra Einar Ødegård av 2008 om narkotika- og alkoholproblemer i norske fengsler, som redegjør for at ca. 2/3 av alle innsatte har misbrukt narkotika før innsettelse, og at halvparten av de innsatte har hatt et tungt misbruk. Artikkelen beskriver at fengselet er den institusjonen, bortsett fra behandlingsapparatet, hvor man finner flest narkotikabrukere, og at:
«Det høye antallet rusmisbrukere bak murene stiller selvsagt fengselsinstitusjonen overfor store utfordringer».
Staten har også vist til rapport fra Senter for rus- og avhengighetsforskning fra 2016, hvor det fremgår at:
«Vår undersøkelse viser at fengsel er en institusjon hvor man finner en stor andel mennesker med omfattende rusmisbruk: 50 prosent av innsatte som deltok i undersøkelsen hadde daglig bruk av narkotika/medikamenter i halvåret før soning, og blant disse var 80 prosent tidligere domfelt. Personer med daglig bruk av rusmidler har stor risiko for tilbakefall til kriminalitet og nye fengselsopphold, og vil dermed ha nytte av rusbehandling i fengselet og god oppfølging i tiden etter løslatelse».
Retten er enig med staten i at bruken av rusmidler i fengselet er et problem, og noe som det er legitime grunner til å forhindre. Både fordi omsetning og bruk av illegale rusmidler vil fortsette straffbar virksomhet som straffen skal forhindre, samt at inntak av rusmidler gjør den enkelte lite egnet for rehabilitering. Det er også forklart fra både sikkerhetsinspektør N2 og betjenter, at bruk av rusmidler påvirker den enkeltes adferd. Noen blir sløve og evner ikke å delta i fengselets rehabiliteringsprogram, og andre kan bli mer aggressive og dermed bli en sikkerhetsrisiko for både medinnsatte og ansatte. Retten finner ikke grunn til å tvile på disse beskrivelsene.
Etter bevisførselen finner retten også å kunne legge til grunn at det til stadighet er funn av narkotika i norske fengsler. Staten har bl.a. vist til hendelseslogger fra ulike fengsler som viser funn av tabletter, hasj, cannabis, heroin mm.
Det fremgår også av Kriminalomsorgens årsrapport for 2021 at det gjort funn av bl.a. mobiltelefonutstyr, elektronisk kommunikasjon og farlige gjenstander i norske fengsler, og følgende tabell ble dokumentert:
Det fremgår av rapporten at tallet inkluderer funn gjort i forbindelse med adgangskontroll, kontroll av fellesarealer og innsattes celler og effekter, samt ved kontroll av besøkende, ansatte og forvaltningssamarbeidspartnere.
Det er videre fremlagt årsrapporter fra kriminalomsorgen fra både 2017 og 2021, som viser at det har vært en økning i antall hendelser som omfatter vold og trusler mot ansatte, fra 499 til 676, og at tilfeller av vold mellom innsatte har vært stabilt på ca. 400-500 i året.
Seniorrådgiver Kari-Anne Aasterud fra KID forklarte at sikkerhet i fengslene er viktig for å skape trygghet for både innsatte og ansatte, og at kriminalomsorgen har et særskilt ansvar for å ivareta tryggheten til de personene de forvalter. Fangebefolkningen er vilkårlig sammensatt, og fengslene klarer ikke å gjøre konkrete vurderinger da man har liten kunnskap om den enkelte. Hun forklarte at bruk av rusmidler gjør innsatte uforutsigbare, og at dette påvirker både de ansatte og andre innsatte. Hun forklarte videre at innsatte blir utsatt for påvirkning av andre for å dele sine foreskrevne medisiner, og at innsatte har blitt presset til å ta med seg ting inn i fengslene av andre innsatte.
Tom Are Jensen Normann, seniorrådgiver KDI, forklarte seg sammenfallende med Aasterud, og forklarte at rusmidler i fengslene hadde en rekke uønskede og skadelige konsekvenser.
Når det gjelder forholdene konkret i Bergen fengsel, vises det til forklaring fra bl.a. fengselsleder N4. Han forklarte at i Bergen fengsel sitter de innsatte gjerne på lengre dommer. Ca. 30% er dømt for drap og 75% sitter på dom over 5 år. Mange innsatte har hatt trøblete oppvekst, vært uten arbeid og hatt rusproblemer. Han forklarte at mange innsatte strever med å holde seg rusfri, og at de lett kan bli fristet om det er rusmidler i omløp.
Sikkerhetsinspektør N2 forklarte at rutinene for Bergen fengsel er tilpasset den bygningsmassen de har. Det er kontroll med alle som kommer inn, for å kontrollere at de ikke har med seg noe, som kommunikasjonsutstyr, våpen og narkotika. Han forklarte at de finner noe innimellom ved visitasjonene, men finner mer inne i fengselet. Han forklarte at kroppsvisitasjoner var et viktig preventivt virkemiddel, og at få funn viser at det tas med lite inn siden man vet at man blir kontrollert. Et annet hensyn han tok frem var at man sjekket alle, slik at sårbare innsatte ikke skulle bli presset av andre til å ta med seg ting inn eller ut. Han forklarte at dette forekom, og at innsatte ble presset for å gjøre opp gjeld eller unngå represalier.
Når det gjelder begrunnelsen for visitasjon før besøk, forklarte N2 at besøksavdelingen er et område hvor alle besøkende kommer inn, og at også de som foretar renhold der er innsatte. Det er derfor muligheter for at ting kan omfordeles i besøksrommet. Han forklarte at besøkende og innsatte går i samme gang. Fengselet har ikke kapasitet til å sjekke alle rommene før og etter besøk. Dette ville tatt svært lang tid, og de måtte da ha hatt langt færre besøk.
Om rutineendringen i 2018, hvor det ble innført visitasjon også før utgang og besøk, forklarte N2 at det hadde vært episoder med forsøk på utsmugling av våpen og informasjon. Han forklarte også om tilfeller hvor det var funnet skjult informasjon som ble oppdaget ved knebøy, ved at lapper falt ned på gulvet. Han mente at presset på de sårbare om å ta med ting, ville bli veldig stort dersom ikke alle ble visitert.
Av den fremlagte dokumentasjon i saken og forklaringer fra vitnene i saken, er det åpenbart at det er et marked i fengselet for å få inn narkotika, gjenstander som kan benyttes som våpen, og kommunikasjonsutstyr som sim-kort og mobiltelefoner. Også saksøkerne har forklart at det distribueres narkotika i fengselet. Videre må det også anses klart at det også er ønsker blant enkelte innsatte å få ut beskjeder, bl.a. for de som sitter i varetekt på kommunikasjonskontroll, da varetektinnsatte sitter på samme avdelinger som vanlige innsatte.
Kontroll med hva som kommer inn og hva som går ut er det åpenbart et behov for, og således er kroppsvisitasjoner et av virkemidlene for dette.
De rettslige rammene for når det kan sies å foreligge en krenkelse av artikkel 3 er redegjort for i dommens pkt. 3.2. Den generelle praksisen rundt kroppsvisitasjonen er beskrevet i pkt. 3.3.
Disse rettslige og faktiske rammene må så sammenholdes med de konkrete omstendighetene ved kroppsvisitasjonene saksøkerne har vært underlagt, herunder regelverket og rutinene, og begrunnelsene for disse.
Lovhjemmelen for kroppsvisitasjon, straffegjennomføringsloven § 28 med påfølgende forskrift, gir en forholdsvis vid ramme for kriminalomsorgen til å gjennomføre kroppsvisitasjoner. Det er så videre i hovedsak overlatt til regionene og de enkelte institusjoner å videre utarbeide rutiner for dette. Retten finner imidlertid ikke at hjemmelsgrunnlaget for kroppsvisitasjoner ikke er tilstrekkelig klart etter kravene som stilles av EMD og som er redegjort for i pkt. 3.2.4 ovenfor. Det vises til den regelmessige styringsdialogen som er beskrevet i pkt. 3.3.1 mellom KDI og enhetene, og at dette sikrer en faglig vurdering av behovet for kroppsvisitering. Det vises også til at det fremstår helt nødvendig at den enkelte institusjon lager sine rutiner, da faktorer som bygningsmasse og fangepopulasjon har betydning for de konkrete sikkerhetsvurderinger. Retten kan vanskelig se at dette kan løses på annen måte.
Den rettslige betydningen av sikkerhetsforhold som begrunner kroppsvisitasjon er redegjort for i punkt 3.2.2 og 3.2.4.
Etter en samlet bevisførsel, finner retten å kunne legge til grunn at kroppsvisitasjonene i Bergen fengsel er begrunnet i konkrete sikkerhetsmessige forhold. Visitasjon foretas der innsatte skal møte andre, der de har møtt andre, der de skal ut av fengselet og der de har vært ute av fengselet. I tillegg til hvor de skal bevege seg i områder hvor personer utenfra har tilgang.
Kriminalomsorgen har en plikt til å beskytte både ansatte og innsatte. Betydningen av å bekjempe bruk av rusmidler og vold, er etter rettens syn et helt legitimt formål bak kontrollen med de innsatte. Bruk av rusmidler har mange negative effekter. Det endrer den enkeltes adferd, påvirker motivasjonen for å delta i rehabiliterende tiltak, og er også straffbart. Det siste noe som straffens formål skal forebygge.
En effektiv kontroll med dette er å visitere innsatte som har vært i kontakt med omverdenen. Det er dokumentert for retten at det er rusmidler i omløp i norske fengsler, og også saksøkerne har forklart seg om dette. De har imidlertid forklart at det som distribueres stort sett er foreskrevne medisiner, slik at det ikke er rusmidler som er smuglet inn. Til dette skal det bemerkes at det for retten uansett fremstår som at det er et marked for omsetning av rusmidler i fengselet. Det er mange innsatte som har hatt rusproblemer før innsettelse. At det for det meste er foreskrevne medisiner som omsettes, kan helt klart føres tilbake til kontrollregimet, herunder visitasjoner, som gjør det vanskelig å smugle narkotika inn.
Visitering før besøk i Bergen fengsel er begrunnet med at flere har tilgang til besøksarealet, og at både innsatte og besøkende beveger seg i samme området, samt renholdere som er innsatte. Det er derfor anført at det er nødvendig å kontrollere at innsatte ikke har med seg f.eks. beskjeder eller annet (narkotika, våpen), som kan overleveres besøkende eller gjemmes i besøksrommet slik at andre innsatte kan få tak i det. Besøksavdelingen er således definert som et risikoområde, jf. også hva Gulating lagmannsrett uttalte i LG-2019-161767.
Visitasjon ved utganger er begrunnet i sikkerhetsmessige forhold, både ved at det ikke skal smugles ut beskjeder eller våpen som kan benyttes til f.eks. rømninger.
Det er anført fra samtlige vitner fra kriminalomsorgen at visitasjonen av samtlige innsatte har en preventiv effekt. Retten er enig i dette, og dette må anses som åpenbart. Vissheten om at samtlige blir visitert, vil helt klart før til færre forsøk på inn- og utsmugling, da risikoen for å bli oppdaget er svært stor. Etter rettens syn er det relativt lave antall funn sett i forhold til antall visitasjoner, er sterkt holdepunkt for dette.
At samtlige skal visiteres, er også begrunnet med at enkelte ikke skal bli utsatt for press fra andre innsatte. I enkelte undersøkelser, jf. bl.a. Mjaaland (2008) og i forklaringer fra betjenter, fremstår dette å være et reelt fenomen. Etter bevisførselen må det legges til grunn at det er et hierarki blant de innsatte i fengslene, og at sårbare innsatte blir presset av andre til å utføre enkelte handlinger. Bl.a. er det forklart at flere ikke ønsker at andre skal vite at de mottar LAR-medisin, da dette medfører et press om å dele denne medisinen med andre. Retten er ikke i tvil om at dersom visitasjon ble utført bare mot enkelte, ville dette føre til at de som ikke blir visitert, kunne bli utsatt for et press om å ta med ting ut eller inn.
Det samme gjelder også ved besøk, hvor utenforstående kan bli presset til å ta med ting til innsatte man vet ikke blir visitert.
Flere av disse begrunnelsene for kroppsvisitering er ikke omtalt i verken Gulating lagmannsretts dom eller høyesterettsdommene om varetektfradrag. Noe som fremstår å ha sammenheng med at det ikke har vært særlig bevisføring rundt dette. Sikkerhetsinspektør N2 forklarte seg imidlertid for Gulating lagmannsrett, slik at det er grunn til å tro at noe av dette må ha vært berørt. Kriminalomsorgen var imidlertid ikke part i de sakene, og hadde ikke mulighet til å føre bevis knyttet til begrunnelsen for kroppsvisitasjon.
Retten finner ingen grunn til å tvile på saksøkernes forklaringer om både omfang og gjennomføring av kroppsvisitasjonen, og legger det de har forklart om dette til grunn ved vurderingen. Deres opplevelser er også i stor grad sammenfallende med de forklaringene som også ble lagt til grunn i de ovennevnte rettsavgjørelser fra Gulating og Høyesterett som er gjengitt ovenfor.
Retten finner det heller ikke tvilsomt at visitasjonene har vært en stor belastning for saksøkerne. De har forklart at det har vært nedverdigende, og noe de har grudd seg for.
Det har for retten vært en omfattende bevisførsel knyttet til både regelverk og praksis for kroppsvisitasjoner, herunder fremleggelse av rutiner, tildelingsbrev, styringsdialog og vitneforklaringer fra Kriminalomsorgsdirektoratet (KID) og flere ansatte ved Bergen fengsel.
Etter en samlet bevisvurdering finner retten at saksøkerne har vært gjenstand for kroppsvisitasjoner som i hovedsak er tilsvarende med faktum i de sakene som har vært behandlet av Gulating lagmannsrett og Høyesterett, jf. ovenfor i pkt. 3.2.2.
Det er for samtlige saksøkere foretatt et betydelig antall visitasjoner, og det må legges til grunn at de aller fleste er foretatt uten trinnvis avkledning. B har forklart at han først ble gjort kjent med muligheten for trinnvis avkledningen i august 2020. A forklarte at det bare har vært trinnvis avkledning et par ganger og at hun ikke var klart over at det ble en mulighet, mens C ikke kunne erindre noen endring i visitasjonspraksisen mens han sonet. Gulating lagmannsretts beskrivelse av at «[s]amtlige kroppsvisitasjoner omfattet inspeksjon av kroppen helt uten klær, uten trinnvis avkledning, gjennomføring av dypt knebøy og med det eksponering av anus» samsvarer dermed med kroppsvisitasjonene saksøkerne har vært gjenstand for.
Det bemerkes at det ikke er ført bevis for at betjenter har kikket inn i anus, og således foretatt en analinspeksjon, dvs. undersøkelse av kroppens hulrom. Dette ville vært en kroppslig undersøkelse etter straffegjennomføringsloven § 29 tredje ledd og forutsetter en konkret mistanke. De betjentene som har forklart seg har forklart at de ikke kikket inn i anus. Men det er ikke tvilsomt at anus ved den knebøyen som foretas, blir eksponert i noe grad, selv om ikke hensikten har vært å besiktige anus. Speilene på veggen i det ene visitasjonsrommet er også forholdsvis langt nede på veggen, noe som kan eksponere anus i speilet. Retten viser også til As forklaring om at hun ved menstruasjon forsøkte å skjule tråden på tampongen, slik at hun skulle slippe å ta den ut, men at dette ble oppdaget. Etter rettens syn viser dette at intime kroppsdeler til en viss grad må ha vært eksponert ved knebøyen.
Det er videre klart at visitasjonene ble gjennomført uten at det ble gjort individuelle risikovurderinger. Alle innsatte ble visitert, uavhengig av hvem de var og hvor de skulle, eller hadde vært.
Retten kan heller ikke se at det har blitt foretatt eller foretas noen forholdsmessighetsvurdering av om visitasjon skal gjennomføres. Det synes ikke å være noe system for å behandle de innsatte ulikt, uavhengig av om de har noen sårbarheter det må tas hensyn til. Fengselet får ikke tilgang til de innsattes helseopplysninger fra helseenheten i fengselet, med mindre det gis samtykke til dette. Det er imidlertid foretatt en BRIK-kartlegging (Behovs- og ressurskartlegging i kriminalomsorgen) av saksøkerne. En slik kartlegging foretas ved hver nyinnsettelse, og kan gjennomføres jevnlig under soningen dersom den innsatte samtykker til dette. B har ikke samtykket til slik kartlegging utover ved innsettelsen, mens A og C har vært gjenstand for dette i perioder.
Det har vært et tema om BRIK-kartleggingen har gitt fengselet tilstrekkelige opplysninger som tilsier særlig tilretteleggelse for saksøkerne. Retten finner imidlertid ikke at dette har noen betydning. Uavhengig av kartleggingen, er det på ingen måte sannsynliggjort at man ville foretatt noen tilpasninger ved gjennomføring ved visitasjonene. Dette uavhengig av hva fengselet måtte vite om den enkeltes tilstand. Alle ble visitert, og det er ikke ført noe bevis for at det ble gjort unnlatelser for enkelte. Dette ville heller ikke samsvare med det som anføres som begrunnelse for å visitere alle, ved at bl.a. sårbare ikke skal bli utsatt for press fra andre. Det har heller ikke vært noe system for den enkelte til å be om fritak eller tilpasninger, og flere av betjentene som forklarte seg kjente ikke til noe slikt.
Lagmannsretten kom i sin sak til at fraværet av individuelle nødvendighet- og forholdsmessighetsvurdering ved de utførte kroppsvisitasjonene, var i strid med de krav EMK stiller. Sentralt for lagmannsretten var også at kroppsvisitasjonene av de innsatte håndteres ulikt av de enkelte betjenter.
Retten mener at det ikke er sannsynliggjort at slik forskjellsbehandlingen finner sted i betydelig grad. Lagmannsrettens vurdering synes å være basert på forklaringen fra den tiltalte og fra sikkerhetsinspektør N2. I retten benektet imidlertid N2 å ha uttalt seg slik, og forklarte at han hadde snakket om sine egne erfaringer som betjent for 20 år siden. Han var ikke kjent med en slik praksis i Bergen fengsel. Enkelte av betjentene har forklart at de noen gang har tatt opp med vaktleder om det er nødvendig å visitere dersom den innsatte har vært under oppsikt hele tiden. B og C har forklart at det var enkelte ganger betjentene unnlot å visitere. Omfanget av dette må imidlertid anses som så begrenset at det ikke kan tas til inntekt for noen vilkårlighet og ulik tilnærming av den enkelte betjent. De alle fleste kroppsvisitasjonene ble gjennomført på samme måte, ved hver utgang/ inngang, og før og etter besøk.
Retten kan således ikke se at det er ført bevis for at det er foretatt noen egne vurderinger på betjentnivå, og finner i bevisførselen ikke støtte for lagmannsrettens vurdering av at det gjøres unntak som tilsier at rutinen ikke er faglig begrunnet. På dette punkt skiller herværende sak seg fra lagmannsrettens dom.
I HR-2020-2136-A viser Høyesterett til Gulating lagmannsretts dom, og bemerker at partene er enige om at beskrivelsen i lagmannsrettens dom av kroppsvisiteringen som fant sted i Bergen fengsel, også er beskrivende for hva domfelte i høyesteretts sak ble utsatt for. Høyesteretts vurdering av kroppsvisitasjonene er dermed basert på et faktum som også er tilsvarende i herværende sak. Det vises til at saksøkerne har sonet i samme periode som domfelte i høyesteretts sak, og at gjennomføringen har vært lik for samtlige. Det skal imidlertid bemerkes at Høyesterett også viser til lagmannsrettens vurdering om at betjentene håndterte kroppsvisitasjonene ulikt, noe retten ikke finner sannsynliggjort etter bevisføringen her.
Det er for retten i herværende sak vært en mer omfattende bevisføring over 10 rettsdager knyttet til begrunnelse for og praktisering av kroppsvisitasjonene, enn det som synes å ha vært tilfelle for både Gulating lagmannsrett og Høyesterett. Ankeforhandlingene, som omfattet to tiltalte, i Gulating lagmannsrett (LG-2019-161767) gikk over to dager, hvor også skyldspørsmålet ble behandlet for den ene tiltalte, og det ble ført totalt 6 vitner. I både HR-2020-2136-A og HR-2020-2137-A, kom spørsmålet om varetektsfradrag først opp for Høyesterett, og således var det ingen bevisføring knyttet til dette. I HR-2020-2136-A viste Høyesterett til at partene var enig om at beskrivelsen av visiteringen i LG-2019-161767 også var dekkende for Høyesteretts sak, og det ble også vist til at partene var enige om at det forelå en krenkelse av EMK art. 3. Høyesterett uttalte også følgende i avsnitt 110:
«Slik saken er opplyst for Høyesterett må jeg legge til grunn at kroppsvisitasjonene av A ble gjennomført helt rutinemessig og uten at det var gjort noen individuell vurdering av behovet for å kontrollere ham ut fra sikkerhetsmessige hensyn.
Og videre:
«Det er for Høyesterett ikke vist til at det i As varetektsperiode var noen konkrete risikosituasjoner ved fengselet som begrunnet visitasjonspraksisen».
I HR-2020-2137-A, legger Høyesterett til grunn at saken er helt parallell med HR-2020-2136-A.
Det samme gjelder også i HR-2021-1155-A, hvor spørsmålet om varetektsfradrag først ble tema i anken til Høyesterett. Selv om saken ikke gjelder Bergen fengsel, synes kroppsvisitasjonene slik de er gjengitt av Høyesterett i avsnitt 15-27, å være tilsvarende gjennomført som i Bergen fengsel.
Selv om det i gjeldende rettspraksis har vært begrenset bevisføring knyttet til begrunnelsene for visitasjonspraksisen i Bergen, finner retten det vanskelig å si at lagmannsretten og Høyesterett ikke har vært seg begrunnelsene bevisst. At visitasjonspraksisen er begrunnet med sikkerhet, fremstår så åpenbart at det i noen grad i hvert fall må ha vært et moment i lagmannsrettens og Høyesteretts vurderinger.
Til forskjell fra Gulating lagmannsretts dom, har ikke retten funnet det sannsynliggjort at visiteringen gjøres forskjellig fra betjent til betjent, og at det ikke er tilstrekkelig sannsynliggjort noen vilkårlighet knyttet til dette. Dette er således en vesensforskjell fra lagmannsrettens dom. Selv om Høyesterett har lagt til grunn faktumbeskrivelsen i lagmannsrettens dom, finner imidlertid ikke retten at dette har vært et sentralt vurderingstema for Høyesterett at betjenter skal ha håndtert det ulikt.
Videre har retten funnet at det ikke følger av EMDs praksis at visiteringen i Bergen fengsel er en slik rutinemessig visitering som EMD har kritisert i f.eks. van der Veen vs. Nederland, jf. ovenfor som påpekt av EMD i Frérot vs. Frankrike. Gulating lagmannsrett la vekt på at det var fravær av individuelle vurderinger, men etter rettens syn er ikke dette nødvendigvis i strid med EMK. Noe som støttes av Høyesteretts uttalelse i bl.a. HR-2021-1155-A.
Selv om bevisføringen i herværende sak har vært langt mer omfattende enn i de sakene Høyesterett har hatt til behandling, og retten også har funnet at den rutinemessige visiteringen i Bergen fengsel ikke er en slik rutine EMD har kritisert, finner retten det svært vanskelig å ikke legge vekt på at Høyesterett har funnet visitasjonspraksisen å være i strid med EMK art. 3. Retten viser spesielt til HR-2021-1155-A, hvor Høyesterett har en grundig drøftelse av EMK artikkel 3. Selv om denne avgjørelsen ikke gjelder Bergen fengsel, omhandler den praksis fra andre fengsler som må anses tilsvarende.
I dommen viste Høyesterett til KDIs brev av 21. september 2020 om praksisendring i lys av Gulating lagmannsretts dom av 10. juli 2020, hvor KDI ga uttrykk for at man tidligere hadde ment at kroppsvisitasjon kunne begrunnes i generelle risikobetraktninger. Høyesterett viser videre til vurderingene i HR-2020-2136-A og HR-2020-2137-A, og gjennomgår deretter EMDs dom Frérot vs. Frankrike, og Høyesterett ser her ut til å ha vært bevisst på at visitasjonen av Frérot innebar analinspeksjon, jf. avsnitt 50.
Om vurderingen i forhold til EMDs avgjørelser, finner retten grunn til å gjengi avsnitt 57:
«Visitasjonene som denne saken gjelder, ble i hovedsak gjennomført på samme måte som i sakene i HR-2020-2136-A og HR-2020-2137-A. De tiltalte måtte kle seg helt nakne og sitte på huk. Måten visitasjonene ble gjennomført på her og i de tidligere sakene for Høyesterett, kan fremstå som noe mindre inngripende enn det som har vært tilfelle i sentrale saker for EMD, jf. blant annet min redegjørelse for saksforholdet i Frérot-dommen. Det er likevel tale om tiltak som setter den innsatte i en situasjon som kan oppleves som nedverdigende. Slik også de nevnte avgjørelsene fra Høyesterett bygger på, kan slike forskjeller i gjennomføringen ikke i seg selv være avgjørende ved vurderingen etter EMK artikkel 3».
Høyesterett synes således å være bevisst at kroppsvisitasjonene i sakene for EMD har vært mer inngripende, herunder med analinspeksjon som i Frérot vs. Frankrike.
I avsnitt 59 uttalte Høyesterett videre:
«For alle de tre tiltalte må det legges til grunn at visitasjonene skjedde rutinemessig ved passering ut eller inn av fengselet eller i forbindelse med besøk, uavhengig av hvilke kontrolltiltak som for øvrig var gjennomført. Visitasjon ble også gjennomført i forbindelse med overføring fra et fengsel til et annet, selv om den innsatte hele tiden hadde vært under bevoktning. Det er ikke påvist at visitasjonene bygget på noen konkret vurdering om at det forelå en fare for den tiltalte skulle bringe med seg noe inn i fengselet eller ut av fengselet. Det ble dermed ikke foretatt konkrete vurderinger knyttet til den enkelte innsatte eller til omstendighetene i det enkelte tilfellet, og heller ikke knyttet til situasjonen i fengselet».
Etter rettens syn er denne situasjonsbeskrivelsen også dekkende for visitasjonene saksøkerne i herværende sak ble utsatt for. Visiteringen ble gjennomført i alle situasjoner, uavhengig av om de innsatte hadde blitt fulgt hele veien. A kunne fortelle bl.a. om et tilfelle hvor hun hadde blitt fulgt til lege, med håndjern, og hvor betjentene hadde vært med henne hele tiden.
For A og B har staten vist til at det foreligger enkelte positive prøver på bl.a. THC-syre og Amfetamin. Det fremstår imidlertid ikke som at disse prøvene var noe av grunnlagene for kroppsvisitasjonene, som ville blitt gjennomført uavhengig av dette.
I dommen kom Høyesterett til at det sentrale var at kroppsvisitasjonene var:
«gjennomført i et stort antall på et rent rutinemessig grunnlag».
Det har fra statens side vært anført at bevisføringen i Høyesterett har vært begrenset knyttet til regelverk og begrunnelse for kroppsvisitasjoner. Retten er riktignok enig i dette, og har kommet til at det etter EMDs praksis er anledning til rutinemessig kroppsvisitasjon der innsatte er i kontakt med omverdenen, og at en slik rutine ikke fremstår å være slik rutine EMD har funnet at krenker EMK artikkel 3.
Retten finner likevel at forholdene i herværende sak er såpass sammenfallende med forholdene i høyesterettssakene om varetektsfradrag, og at retten vanskelig kan komme til et annet resultat når Høyesteretts har konstatert at praksisen krenker EMK artikkel 3. Flere av sakene omhandler Bergen fengsel i samme tidsrom, og selv om det i sakene var enighet mellom partene om at det var begått en krenkelse, legger retten til grunn at Høyesterett ikke ville konstatert krenkelse av EMK artikkel 3 om de ikke var enig i det. Det vises til at sakene var straffesaker hvor partene ikke har fri rådighet. Høyesterett har videre drøftet EMDs avgjørelser, og også vært klar over de nyansene som følger av bl.a. Frérot vs. Frankrike, jf. ovenfor.
Retten vil også bemerke at det fremstår uforståelig at kroppsvisitasjonene har vært gjennomført med full avkledning og ikke trinnvis avkledning, slik også Gulating lagmannsrett la vekt på i sin avgjørelse. Retten kan ikke se at det ført noen god begrunnelse for hvorfor dette ikke har blitt gjort. Dette ville vært et enkelt tiltak som ville gjort visitasjonen mindre inngripende for den innsatte.
Videre kan ikke retten se at det forelå noen faglig vurdering av hvorfor man innførte visitasjon før besøk i 2018. Som vist til i pkt. 3.2.2. ble rutinen endret etter brev fra KDI 16. mai 2018. Brevet gjaldt imidlertid unnlatelse av visitering etter besøk, og praksisen ble heller ikke opprinnelig nedfelt i den nye rutinen. Den ble først endret etter enkelthenvendelse fra en betjent, og det synes ikke å ha vært noen vurdering av behovet for dette. Dette er i hvert fall ikke sannsynliggjort for retten.
Kroppsvisitasjon er et svært inngripende tiltak og det er ikke tvilsomt at dette har vært svært belastende for de innsatte. De har forklart at de har ført til at de ikke har ønsket å motta besøk, ikke ønsket å møte i retten, og gitt de gitt en negativ opplevelse knyttet til det som skal være positive opplevelser som bl.a. familiebesøk.
Samlet sett er retten kommet til at saksøkerne har vært utsatt for krenkelse av EMK artikkel 3 ved rutinemessig kroppsvisitasjon i Bergen fengsel under soning, i hovedsak med bakgrunn i at Høyesterett i flere avgjørelser har slått fast at praksisen i nettopp Bergen fengsel er i strid med bestemmelsen.
Når det gjelder omfanget av krenkelsen, har ikke dette vært gjenstand for nærmere bevisføring. Det er åpenbart at den del av kroppsvisitasjonene må anses å ha vært tilstrekkelig faglig fundert slik at de ikke har vært i strid med EMK. Dette vil gjelde bl.a. ved innsettelse i fengselet, retur etter permisjoner og også fremstillinger hvor innsatte kan ha vært uten oppsyn hele tiden. Det er uansett et betydelig antall visitasjoner som omfattes av Høyesteretts vurdering om krenkelse av EMK artikkel 3.Krenkelse av EMK artikkel 3 vil samtidig innebære en krenkelse av Grunnloven § 93.
Det er da ikke nødvendig for retten å ta stilling om det foreligger krenkelse av EMK artikkel 8.
Vilkårene for å reise sak for domstolene reguleres av tvisteloven § 1-3:
Søksmålsgjenstand, partstilknytning og søksmålssituasjon
For at saksøkerne skal kunne få fastsettelsesdom for brudd på EMK artikkel 13 og
Grunnloven § 93, må kravene altså anses for å være «rettskrav», og saksøkerne må ha «reelt behov» for å få kravene avgjort. Dersom vilkårene ikke er oppfylt, må fastsettelsessøksmålet avvises.
Staten har fremholdt at ettersom EMK artikkel 3 vil bli prøvd gjennom saksøkernes krav om oppreisning, så er det ikke reelt behov for fastsettelsesdom for krenkelse.
Spørsmålet har vært behandlet av Høyesterett i flere avgjørelser, med noe ulike resultater. I lovkommentarene til tvisteloven § 1-3, uttales:
«Krav om fastsettelsesdom for konvensjonsbrudd vil være et rettskrav etter § 1-3 første ledd. Etter en noe skiftende praksis synes det nå fastslått at det må påvises et konkret behov dersom et slikt fastsettelsessøksmål skal fremmes, jf. HR-2021-1345-A avsnitt 85-86. EMK artikkel 13 innebærer at det foreligger et konkret behov dersom forholdet til konvensjonen ikke kan prøves på annen måte».
Retten viser videre til Schei mfl. Tvisteloven, lovkommentar til § 1-3 pkt. 2.8:
«Helt annerledes er resultatet og resonnementet i kjennelsen i HR-2016-2178-U. Her drøfter ankeutvalget nærmere hva som skal til for at det foreligger et «reelt behov» for å få dom for krenkelse av EMK i et tilfelle hvor det er tatt stilling til dette i premissene for et annet krav som er pådømt. I en erstatningssak mot staten på grunn av urettmessig tilbakeholdelse for tvungen legeundersøkelse og observasjon hadde saksøker også krevet fastsettelsesdom for at det forelå brudd på EMK art. 5 nr. 1. Denne delen av søksmålet ble avvist i tingretten. Avvisningen ble opprettholdt av lagmannsretten. Begrunnelsen var nettopp at saksøke ikke hadde noe reelt behov for å få særskilt fastsettelsesdom for brudd på EMK. Høyesteretts ankeutvalg så helt annerledes på dette. Utvalget la vekt på flere forhold. Det ble bl.a. vist til at særskilt dom bidrar til å reparere menneskerettskrenkelsen. At det at et menneskerettsbrudd utgjør et prejudisielt rettsforhold for et erstatningskrav, kunne klart ikke medføre at den rettslige interessen i å få fastsettelsesdom for menneskerettsbruddet faller bort eller blir redusert. I den forbindelse blir det blant annet pekt på at det standpunkt retten inntar til prejudisielle rettsspørsmålet, ikke kan påankes særskilt. Utvalget konkluderer på dette punkt med at: «Spørsmålet om det foreligger en konvensjonskrenkelse, kan bare bli effektivt prøvd gjennom flere instanser dersom det blir gjort til selvstendig søksmålsgjenstand.» (avsnitt 18).
Reelt sett fraviker HR-2016-2178-U avdelingsavgjørelsen i Rt-2015-921. Som rettskilde veier en avdelingsavgjørelse tyngre enn en ankeutvalgsavgjørelse. Det er imidlertid en vesensforskjell mellom avgjørelsene også ved at spørsmålet om hva som kreves for at det skal foreligge et «reelt behov» for særskilt dom for menneskerettskrenkelsen, er utførlig drøftet av ankeutvalget, mens spørsmålet ikke er drøftet overhodet i dommen fra 2015 – ut over en sammenkobling til aktualitetskravet. Ankeutvalgsavgjørelsen fra 2016 trekker frem tunge reelle hensyn for resultatet, men resultatet og resonnementet harmonerer ikke godt med de forutsetninger departementet la til grunn i proposisjonen. Imidlertid har nå avgjørelsen i HR-2016-2178-U indirekte fått betydelig støtte i Høyesteretts dom HR-2018-1909-A. Der konstaterte Høyesterett at uskyldspresumsjonen i Grunnloven § 96 annet ledd var krenket. Krenkelsen av uskyldspresumsjonen kunne repareres ved at Høyesterett konstaterte den. Men man fant det «riktig» at krenkelsen og reparasjonen fremgikk av domsslutningen – dommens avsnitt 66. Se nærmere om HR-2018-1909-A nedenfor under 2.10. At Høyesterett her fant det riktig, i et tilfelle hvor reparasjonen kunne skje ved en konstatering av grunnlovskrenkelsen, også å ta krenkelsen av Grunnloven inn i domsslutningen, synes reelt sett å være et tungt argument om at det samme må gjelde hvor konstatering kan reparere brudd på EMK, jf. her også HR-2021-1585-U. Men full avklaring av rettstilstanden her vil vi ikke få før vi får en ny avdelingsavgjørelse hvor kravet til «reelt behov» for særskilt dom for krenkelse av EMK drøftes på en ordentlig måte. HR-2021-1345-A fastslår imidlertid i avsnitt 83-87, for øvrig i tråd med HR-2016-2178-U og Rt-2015-921, at saksøker må påvise et reelt behov for å kunne få dom for at det er en konvensjonskrenkelse. Det vises til at det ikke var pekt på noe konkret behov for dom for konvensjonsbrudd som gikk ut over at UNEs vedtak ble kjent ugyldig. Kravet på fastsettelsesdom for konvensjonskrenkelse ble derfor avvist».
Spørsmålet kom nytt opp i HR-2021-1345-A, som gjaldt prøving av vedtak om oppholdstillatelse. Staten har vist særskilt til denne. Høyesterett uttaler i avsnitt 85:
Retten kan imidlertid ikke se at denne avgjørelsen gir uttrykk for at det ikke er adgang til å kreve fastsettelsesdom for brudd på EMK. Saken ble avgjort på et internrettslig grunnlag om ugyldighet, og det var således ikke noe konkret behov for fastsettelsesdom for brudd på EMK. I herværende sak er retten kommet til at det foreligger brudd på EMK, som er det saken avgjøres på.
Etter rettens syn må saksøkerne anses å ha rettslig interesse i å få fastsettelsesdom for brudd på EMK artikkel 3. Retten vises særskilt til HR-2016-2178-A, hvor Høyesterett uttalte i avsnitt 16 flg:
«Ved avgjørelsen av om han har behov for å få dom overfor staten for EMK-brudd, må det også legges vekt på den betydning det har for ham å få dette fastslått i doms form. Dette bidrar til å reparere menneskerettskrenkelsen, jf. EMK artikkel 13 og Grunnloven § 92.
---
Den omstendighet at et menneskerettsbrudd utgjør et prejudisielt rettsforhold for et erstatningskrav, kan klart ikke medføre at den rettslige interessen i å få fastsettelsesdom for menneskerettsbruddet faller bort eller blir redusert dersom det også blir krevd erstatning.
[...]
(18) Utvalget viser i denne forbindelse for det første til at det standpunkt retten inntar til prejudisielle rettsspørsmål, ikke kan påankes særskilt. Hvis tingretten hadde kommet til at det var begått et EMK-brudd, men at andre vilkår for erstatning manglet, ville staten således ikke hatt mulighet til å anke over konstateringen av konvensjonskrenkelsen. Omvendt kan det tenkes at et fremsatt krav om erstatning kunne ha ført frem på annet grunnlag enn krenkelse av EMK. Om retten da var kommet til at EMK ikke var krenket, ville den som mente å ha vært utsatt for en slik krenkelse, ikke hatt mulighet til å få dette overprøvd. Spørsmålet om det foreligger konvensjonskrenkelse, kan bare bli effektivt prøvd gjennom flere instanser dersom det blir gjort til selvstendig søksmålsgjenstand».
Situasjonen er tilsvarende i herværende sak, og retten kan ikke se at det er holdepunkter for å vurdere dette annerledes her. En fastsettelsesdom er en reparasjon av krenkelsen, som statene har plikt til å sørge for, jf. EMK artikkel 13.
Etter dette er retten kommet til at det er grunnlag for å avsi fastsettelsesdom for brudd på EMK artikkel 3.
Staten har anført at det ikke er adgang til å kreve fastsettelsesdom for brudd på Grunnloven, og at disse kravene må avvises.
Spørsmålet har vært lite behandlet i rettspraksis, men er berørt i flere avgjørelser. Det vises imidlertid til dom fra Borgarting lagmannsrett hvor det konkluderes med at et krav om brudd på Grunnloven er rettskrav, se LB-2016-8370.
I lagmannsrettens dom er det lagt til grunn at det kan anlegges fastsettelsessøksmål om brudd på Grunnloven. Lagmannsretten finner støtte både i forarbeidene til grunnlovsendringene i 2014 og 2015 og i nyere juridisk teori, se Dok.nr.16 (2011–2012) pkt. 14.5.1 og Skoghøy: Tvisteløsning 3. utgave 2017 side 406. Også reelle hensyn tilsier at krav om brudd på Grunnloven skal anses som rettskrav, og lagmannsretten uttaler følgende:
«Lagmannsretten tilføyer at det bidrar til best harmoni i reglene om domstolsprøving at det er de samme prinsipper for slik prøving som gjelder for krav på dom for brudd på de sentrale menneskerettskonvensjonene og for krav om dom for brudd på Grunnlovens bestemmelser om menneskerettigheter».
Videre har Høyesterett i dom HR-2018-1909-A, avsagt slutning om at det forelå brudd på Grunnloven § 96.som tyder på at Høyesterett mener slike krav kan være rettskrav. I Tore Schei mfl., Tvisteloven. Lovkommentar, Juridika, § 1-2, punkt 2.10, kommenteres Høyesteretts dom slik:
«I HR-2018-1909-A fastslås det at uskyldspresumsjonen i Grunnloven § 96 var krenket. Høyesterett konstaterer i avsnitt 99 at slik forholdet var i saken, kunne krenkelsen av uskyldspresumsjonen repareres ved at Høyesterett konstaterer den. Men førstvoterende – med tilslutning fra de øvrige voterende – «[fant] det imidlertid riktig at krenkelsen og reparasjonen av denne fremgår av domsslutningen, selv om dette ikke tidligere har vært praksis i Høyesterett.» Det er nærliggende å forstå dette slik at den krenkete har krav på at reparasjonen tydeliggjøres gjennom en fastsettelsesdom for krenkelsen. Det er vanskelig å se annet enn at dette også bør gjelde hvor tilkjennelse av erstatning eller oppreisning er en nødvendig del av reparasjonen av krenkelsen.»
Retten viser også til Skoghøy, Tvisteløsning 2017, hvor det uttales:
«Høyesterett har så langt ikke tatt stilling til hvorvidt det kan anlegges fastsettelsessøksmål med påstand om brudd på Grunnloven. Etter vedtakelsen av Grl. § 92 i 2014 kan det neppe være tvil om at fastsettelsessøksmål med påstand om brudd på Grunnlovens menneskerettsbestemmelser må aksepteres. Hvorvidt fastsettelsessøksmål med påstand om andre grunnlovsbrudd skal aksepteres, er derimot mer tvilsomt.»
Ut fra dette finner retten at det er adgang til å avsi fastsettelsesdom for brudd på Grunnloven § 93.
Det er også her et krav om reelt behov for fastsettelsesdom, og retten vises til drøftelsen ovenfor i pkt. 4.2., da vurderingen er sammenfallende. Saksøkerne har dermed et reelt behov for fastsettelsesdom på brudd på Grunnloven § 93.
Staten har anført at saksøkerne ikke har rettslig interesse etter tvisteloven § 1-3 i å få fastsettelsesdom for brudd på EMK/Grunnloven når dette uansett prøves i et krav om oppreisning.
Vilkårene for å reise sak for domstolene reguleres av tvisteloven § 1-3:
Søksmålsgjenstand, partstilknytning og søksmålssituasjon
For at saksøkerne skal kunne få fastsettelsesdom for brudd på EMK artikkel 13 og
Grunnloven § 93, må kravene altså anses for å være «rettskrav», og saksøkerne må ha «reelt behov» for å få kravene avgjort. Dersom vilkårene ikke er oppfylt, må fastsettelsessøksmålet avvises.
Staten har fremholdt at ettersom EMK artikkel 3 vil bli prøvd gjennom saksøkernes krav om oppreisning, så er det ikke reelt behov for fastsettelsesdom for krenkelse.
Spørsmålet har vært behandlet av Høyesterett i flere avgjørelser, med noe ulike resultater. I lovkommentarene til tvisteloven § 1-3, uttales:
«Krav om fastsettelsesdom for konvensjonsbrudd vil være et rettskrav etter § 1-3 første ledd. Etter en noe skiftende praksis synes det nå fastslått at det må påvises et konkret behov dersom et slikt fastsettelsessøksmål skal fremmes, jf. HR-2021-1345-A avsnitt 85-86. EMK artikkel 13 innebærer at det foreligger et konkret behov dersom forholdet til konvensjonen ikke kan prøves på annen måte».
Retten viser videre til Schei mfl. Tvisteloven, lovkommentar til § 1-3 pkt. 2.8:
«Helt annerledes er resultatet og resonnementet i kjennelsen i HR-2016-2178-U. Her drøfter ankeutvalget nærmere hva som skal til for at det foreligger et «reelt behov» for å få dom for krenkelse av EMK i et tilfelle hvor det er tatt stilling til dette i premissene for et annet krav som er pådømt. I en erstatningssak mot staten på grunn av urettmessig tilbakeholdelse for tvungen legeundersøkelse og observasjon hadde saksøker også krevet fastsettelsesdom for at det forelå brudd på EMK art. 5 nr. 1. Denne delen av søksmålet ble avvist i tingretten. Avvisningen ble opprettholdt av lagmannsretten. Begrunnelsen var nettopp at saksøke ikke hadde noe reelt behov for å få særskilt fastsettelsesdom for brudd på EMK. Høyesteretts ankeutvalg så helt annerledes på dette. Utvalget la vekt på flere forhold. Det ble bl.a. vist til at særskilt dom bidrar til å reparere menneskerettskrenkelsen. At det at et menneskerettsbrudd utgjør et prejudisielt rettsforhold for et erstatningskrav, kunne klart ikke medføre at den rettslige interessen i å få fastsettelsesdom for menneskerettsbruddet faller bort eller blir redusert. I den forbindelse blir det blant annet pekt på at det standpunkt retten inntar til prejudisielle rettsspørsmålet, ikke kan påankes særskilt. Utvalget konkluderer på dette punkt med at: «Spørsmålet om det foreligger en konvensjonskrenkelse, kan bare bli effektivt prøvd gjennom flere instanser dersom det blir gjort til selvstendig søksmålsgjenstand.» (avsnitt 18).
Reelt sett fraviker HR-2016-2178-U avdelingsavgjørelsen i Rt-2015-921. Som rettskilde veier en avdelingsavgjørelse tyngre enn en ankeutvalgsavgjørelse. Det er imidlertid en vesensforskjell mellom avgjørelsene også ved at spørsmålet om hva som kreves for at det skal foreligge et «reelt behov» for særskilt dom for menneskerettskrenkelsen, er utførlig drøftet av ankeutvalget, mens spørsmålet ikke er drøftet overhodet i dommen fra 2015 – ut over en sammenkobling til aktualitetskravet. Ankeutvalgsavgjørelsen fra 2016 trekker frem tunge reelle hensyn for resultatet, men resultatet og resonnementet harmonerer ikke godt med de forutsetninger departementet la til grunn i proposisjonen. Imidlertid har nå avgjørelsen i HR-2016-2178-U indirekte fått betydelig støtte i Høyesteretts dom HR-2018-1909-A. Der konstaterte Høyesterett at uskyldspresumsjonen i Grunnloven § 96 annet ledd var krenket. Krenkelsen av uskyldspresumsjonen kunne repareres ved at Høyesterett konstaterte den. Men man fant det «riktig» at krenkelsen og reparasjonen fremgikk av domsslutningen – dommens avsnitt 66. Se nærmere om HR-2018-1909-A nedenfor under 2.10. At Høyesterett her fant det riktig, i et tilfelle hvor reparasjonen kunne skje ved en konstatering av grunnlovskrenkelsen, også å ta krenkelsen av Grunnloven inn i domsslutningen, synes reelt sett å være et tungt argument om at det samme må gjelde hvor konstatering kan reparere brudd på EMK, jf. her også HR-2021-1585-U. Men full avklaring av rettstilstanden her vil vi ikke få før vi får en ny avdelingsavgjørelse hvor kravet til «reelt behov» for særskilt dom for krenkelse av EMK drøftes på en ordentlig måte. HR-2021-1345-A fastslår imidlertid i avsnitt 83-87, for øvrig i tråd med HR-2016-2178-U og Rt-2015-921, at saksøker må påvise et reelt behov for å kunne få dom for at det er en konvensjonskrenkelse. Det vises til at det ikke var pekt på noe konkret behov for dom for konvensjonsbrudd som gikk ut over at UNEs vedtak ble kjent ugyldig. Kravet på fastsettelsesdom for konvensjonskrenkelse ble derfor avvist».
Spørsmålet kom nytt opp i HR-2021-1345-A, som gjaldt prøving av vedtak om oppholdstillatelse. Staten har vist særskilt til denne. Høyesterett uttaler i avsnitt 85:
Retten kan imidlertid ikke se at denne avgjørelsen gir uttrykk for at det ikke er adgang til å kreve fastsettelsesdom for brudd på EMK. Saken ble avgjort på et internrettslig grunnlag om ugyldighet, og det var således ikke noe konkret behov for fastsettelsesdom for brudd på EMK. I herværende sak er retten kommet til at det foreligger brudd på EMK, som er det saken avgjøres på.
Etter rettens syn må saksøkerne anses å ha rettslig interesse i å få fastsettelsesdom for brudd på EMK artikkel 3. Retten vises særskilt til HR-2016-2178-A, hvor Høyesterett uttalte i avsnitt 16 flg:
«Ved avgjørelsen av om han har behov for å få dom overfor staten for EMK-brudd, må det også legges vekt på den betydning det har for ham å få dette fastslått i doms form. Dette bidrar til å reparere menneskerettskrenkelsen, jf. EMK artikkel 13 og Grunnloven § 92.
---
Den omstendighet at et menneskerettsbrudd utgjør et prejudisielt rettsforhold for et erstatningskrav, kan klart ikke medføre at den rettslige interessen i å få fastsettelsesdom for menneskerettsbruddet faller bort eller blir redusert dersom det også blir krevd erstatning.
[...]
(18) Utvalget viser i denne forbindelse for det første til at det standpunkt retten inntar til prejudisielle rettsspørsmål, ikke kan påankes særskilt. Hvis tingretten hadde kommet til at det var begått et EMK-brudd, men at andre vilkår for erstatning manglet, ville staten således ikke hatt mulighet til å anke over konstateringen av konvensjonskrenkelsen. Omvendt kan det tenkes at et fremsatt krav om erstatning kunne ha ført frem på annet grunnlag enn krenkelse av EMK. Om retten da var kommet til at EMK ikke var krenket, ville den som mente å ha vært utsatt for en slik krenkelse, ikke hatt mulighet til å få dette overprøvd. Spørsmålet om det foreligger konvensjonskrenkelse, kan bare bli effektivt prøvd gjennom flere instanser dersom det blir gjort til selvstendig søksmålsgjenstand».
Situasjonen er tilsvarende i herværende sak, og retten kan ikke se at det er holdepunkter for å vurdere dette annerledes her. En fastsettelsesdom er en reparasjon av krenkelsen, som statene har plikt til å sørge for, jf. EMK artikkel 13.
Etter dette er retten kommet til at det er grunnlag for å avsi fastsettelsesdom for brudd på EMK artikkel 3.
Staten har anført at det ikke er adgang til å kreve fastsettelsesdom for brudd på Grunnloven, og at disse kravene må avvises.
Spørsmålet har vært lite behandlet i rettspraksis, men er berørt i flere avgjørelser. Det vises imidlertid til dom fra Borgarting lagmannsrett hvor det konkluderes med at et krav om brudd på Grunnloven er rettskrav, se LB-2016-8370.
I lagmannsrettens dom er det lagt til grunn at det kan anlegges fastsettelsessøksmål om brudd på Grunnloven. Lagmannsretten finner støtte både i forarbeidene til grunnlovsendringene i 2014 og 2015 og i nyere juridisk teori, se Dok.nr.16 (2011–2012) pkt. 14.5.1 og Skoghøy: Tvisteløsning 3. utgave 2017 side 406. Også reelle hensyn tilsier at krav om brudd på Grunnloven skal anses som rettskrav, og lagmannsretten uttaler følgende:
«Lagmannsretten tilføyer at det bidrar til best harmoni i reglene om domstolsprøving at det er de samme prinsipper for slik prøving som gjelder for krav på dom for brudd på de sentrale menneskerettskonvensjonene og for krav om dom for brudd på Grunnlovens bestemmelser om menneskerettigheter».
Videre har Høyesterett i dom HR-2018-1909-A, avsagt slutning om at det forelå brudd på Grunnloven § 96.som tyder på at Høyesterett mener slike krav kan være rettskrav. I Tore Schei mfl., Tvisteloven. Lovkommentar, Juridika, § 1-2, punkt 2.10, kommenteres Høyesteretts dom slik:
«I HR-2018-1909-A fastslås det at uskyldspresumsjonen i Grunnloven § 96 var krenket. Høyesterett konstaterer i avsnitt 99 at slik forholdet var i saken, kunne krenkelsen av uskyldspresumsjonen repareres ved at Høyesterett konstaterer den. Men førstvoterende – med tilslutning fra de øvrige voterende – «[fant] det imidlertid riktig at krenkelsen og reparasjonen av denne fremgår av domsslutningen, selv om dette ikke tidligere har vært praksis i Høyesterett.» Det er nærliggende å forstå dette slik at den krenkete har krav på at reparasjonen tydeliggjøres gjennom en fastsettelsesdom for krenkelsen. Det er vanskelig å se annet enn at dette også bør gjelde hvor tilkjennelse av erstatning eller oppreisning er en nødvendig del av reparasjonen av krenkelsen.»
Retten viser også til Skoghøy, Tvisteløsning 2017, hvor det uttales:
«Høyesterett har så langt ikke tatt stilling til hvorvidt det kan anlegges fastsettelsessøksmål med påstand om brudd på Grunnloven. Etter vedtakelsen av Grl. § 92 i 2014 kan det neppe være tvil om at fastsettelsessøksmål med påstand om brudd på Grunnlovens menneskerettsbestemmelser må aksepteres. Hvorvidt fastsettelsessøksmål med påstand om andre grunnlovsbrudd skal aksepteres, er derimot mer tvilsomt.»
Ut fra dette finner retten at det er adgang til å avsi fastsettelsesdom for brudd på Grunnloven § 93.
Det er også her et krav om reelt behov for fastsettelsesdom, og retten vises til drøftelsen ovenfor i pkt. 4.2., da vurderingen er sammenfallende. Saksøkerne har dermed et reelt behov for fastsettelsesdom på brudd på Grunnloven § 93.
I tillegg til fastsettelsesdom, krever saksøkerne også oppreisningserstatning som reparasjon for menneskerettskrenkelsen de har vært utsatt for.
Saksøkernes rettslige grunnlag for kravet er EMK Artikkel 13. Bestemmelsen slår fast at den som er utsatt for en menneskerettskrenkelse, har rett på et effektivt rettsmiddel – på engelsk «an effective remedy»:
«Everyone whose rights and freedoms as set forth in this Convention are violated shall have an effective remedy before a national authority notwithstanding that the violation has been committed by persons acting in an official capacity
Retten til effektivt rettsmiddel har to komponenter. For det første må den som mener at konvensjonen er krenket ha tilgang til en nasjonal instans som kan ta stilling til kravet. For det andre må den nasjonale instansen kunne tilkjenne reparasjon («grant appropriate relief»), se EMDs dom av 26. oktober 2000 Kudla v. Polen avsnitt 157:
Vurderingen av hva som er tilstrekkelig reparasjon, må foretas konkret, herunder utfra hvilken type krenkelse det er tale om.
Saksøkerne har anført at:
For at Norge ikke skal krenke EMK art 13, jf. EMK art 1, må nasjonale domstoler reparere krenkelsene saksøkerne har blitt utsatt for på en tilstrekkelig måte.
Staten har bevisbyrden for at det foreligger tilstrekkelige effektive rettsmidler.
Advokatforeningen har ved skriftlig innlegg anført at til tross for mangel på hjemmelsgrunnlag i nasjonal rett vil det likevel være grunnlag for å kunne tilkjenne erstatning i saken.
For at staten skal kunne oppfylle sine folkerettslige forpliktelser, mener Advokatforeningen at det må være mulig å anvende EMK artikkel 13, jf. menneskerettsloven § 2, som direkte lovhjemmel for slik erstatning. Om det ikke tilkjennes erstatning direkte i medhold av EMK artikkel 13, må det i alle tilfeller kunne tilkjennes erstatning på ulovfestet grunnlag, som et utslag av forpliktelser etter EMK.
Partene, og også Advokatforeningen, er enige om at skadeserstatningsloven § 3-5 ikke kommer til anvendelse i saken, bl.a. med grunnlag i at det ikke foreligger slik skade som i bestemmelsen.
Det er ikke tvilsomt at erstatning for ikke-økonomisk tap, krever hjemmel i lov etter norsk rett, jf. bl.a. Rt-2013-805 avsnitt 24:
«Reglene om oppreisning er – i motsetning til mye av den øvrige erstatningsretten – først og fremst et resultat av lovgivning, og Høyesterett har i flere avgjørelser bygget på at et krav om oppreisning må være forankret i lov, jf. Rt-1986-1326 og HR-2012-695-U. At nyere rettspraksis i større grad enn før fremhever oppreisningens betydning som kompensasjon for fornærmede, endrer ikke dette utgangspunktet».
Spørsmålet for retten er således om saksøkerne kan tilkjennes erstatning direkte i medhold av EMK artikkel 13, eller, som advokatforeningen har anført, på ulovfestet grunnlag.
I utgangspunktet gir ikke EMK artikkel 13 i seg selv et krav på erstatning. Bestemmelsen stiller krav om at den som er utsatt for en krenkelse etter EMK skal ha tilgang på et effektivt rettsmiddel for å få krenkelsen reparert. I dette ligger det at rettsmiddelet må være effektivt i den forstand at det må forhindre den påståtte krenkelsen eller fortsettelsen av den, og gi effektiv reparasjon for ethvert brudd som allerede har skjedd.
Det følger av EMD-praksis at statene har en viss skjønnsmargin for hvilke rettsmidler som gjøres tilgjengelig, jf. bl.a. Z and Others v. the United Kingdom (2001) [EMD-1995-29392]​1 avsnitt 108:
«the Contracting States are afforded some discretion as to the manner in which they conform to their Convention obligations under this provision».
Saksøker har vist til at EMD i enkelte tilfeller har utmålt oppreisning etter EMK artikkel 41, som har følgende ordlyd:
«Dersom Domstolen finner at brudd på konvensjonen eller dens protokoller har funnet sted, og dersom vedkommende høye Kontraherende Parts nasjonale lovverk bare tillater en delvis gjenopprettelse, skal Domstolen om nødvendig tilkjenne den krenkede part rimelig erstatning».
Retten finner det klart at denne bestemmelsen kun gir EMD hjemmel til å tilkjenne erstatning, og at nasjonalstatene ikke har hjemmel etter denne bestemmelsen til å tilkjenne erstatning, jf. bl.a. TOSLO-2013-103468 med videre henvisning til bl.a. Rt-2004-1868.
Etter EMDs praksis er det klart at retten til effektiv prøving også kan omfatte en rett til erstatning, «if appropriate», jfr. EMD avgjørelse i sak Leander v. Sweden, 1981, (EMD-1981-9248) avsnitt 77, hvor det heter:
«For the interpretation of Article 13 (art. 13), the following general principles are of relevance:
Saksøkerne har krav på «effective remedy» for bruddet. I HR-2020-2136-A, hvor Høyesterett konstaterte krenkelse for brudd på EMK artikkel 3 ved 617 kroppsvisitasjoner, uttalte Høyesterett at en konstatering av krenkelsen ikke var tilstrekkelig, og det ble gitt et betydelig fradrag i straffen, med en dag per to ulovlige kroppsvisitasjoner. 617 kroppsvisitasjoner medførte 309 dagers varetektsfradrag. Det bemerkes imidlertid at Høyesterett var i tvil om hva som var den mest hensiktsmessige form for kompensasjon.
Muligheten til å gi fradrag i straffen her, er imidlertid ikke mulig, da saken ikke gjelder straffeutmåling. Straffen for C er ferdigsonet, mens A og B er helt i sluttfasen av sin soningstid. Det vises bl.a. til HR-2022-734-A hvor det ble konstatert at straffeprosessloven § 462 ikke ga adgang til å gjøre endring i dom på bakgrunn av nye opplysninger og ny rettspraksis om beregning av varetektsfradrag. Høyesterett viste til at rettsmiddelet mot rettskraftige dommer er gjenopptakelse, og viste til at Gjenopptakelseskommisjonen i GK-2021-171 kom til at en straffesak skulle gjenåpnes i et tilfelle der det var foretatt kroppsvisitasjoner i strid med EMK artikkel 3. Tilfellet i den dommen var imidlertid at domfelte fortsatt sonet en lang dom, slik at redusert straff ville få direkte betydning for hans soningstid. I herværende sak er ikke dette tilfelle.
Det er for retten ikke fremlagt noen norske dommer hvor spørsmålet om oppreisningserstatning kan tilkjennes direkte i medhold av EMK artikkel 13 synes drøftet i særlig grad. Saksøker har vist TOSLO-2013-103468 hvor oppreisning ble tilkjent direkte i medhold av artikkel 13 for ulovlig opphold på glattcelle. Tingretten viste til juridisk teori hvor det er antatt at erstatning kan tilkjennes av nasjonale domstoler med hjemmel i EMK artikkel 13, og at det ikke var noe annet effektiv reparasjon av krenkelsen.
I LB-2019-27055, uttalte imidlertid Borgarting lagmannsrett:
«Basert på ordlyden og EMDs rettspraksis forpliktes staten til å ha en ordning som gir rett til å anlegge erstatningskrav basert på menneskerettsbrudd. Lagmannsretten oppfatter ikke bestemmelsen slik at den direkte gir hjemmel for erstatning. Etter norsk rett kan en skadelidt som har blitt utsatt for voldsanvendelse, hvilket vil omfatte pisking, kreve oppreisningserstatning etter skadeerstatningsloven § 3-5».
Som nevnt er ikke skadeserstatningsloven § 3-5 påberopt, og vilkårene for oppreisning etter bestemmelsen er heller ikke oppfylt. Norsk rett har ingen annen lovhjemmel for oppreisning, og i artikkel i Tidsskrift for erstatningsrett, forsikringsrett og trygderett (2019), foreslår førsteamanuensis Birgitte Hagland en ny bestemmelse, § 3-5a i skadeserstatningsloven, om oppreisning ved menneskerettsbrudd.
EMK er inkorporert i norsk rett etter menneskerettsloven § 2, og således kan det reises spørsmål om EMK artikkel 13 direkte kan anvendes som hjemmel for oppreisning. EMK artikkel 13 er imidlertid ikke utformet med sikte på å være en nasjonal erstatningshjemmel, og inneholder ingen vilkår for oppreisningserstatning. Retten finner videre at praksisen om bruken av EMK artikkel 13 som direkte oppreisningshjemmel er svært uklar, både fra EMD og europeisk rettspraksis.
I ovennevnte artikkel uttaler Hagland bl.a.:
«Rettstilstanden er uklar, både på europeisk og nasjonalt nivå. Hva som kreves for at oppreisningserstatning skal anses som nødvendig for effektivt å kompensere for statens menneskerettsbrudd, og hvilke retningslinjer som kan oppstilles for operasjonaliseringen av et oppreisningsansvar, lar seg til en viss grad utlede av EMDs praksis om artikkel 13 sammenholdt med artikkel 41. Artikkel 13 må like fullt kunne karakteriseres som en bestemmelse med uklart innhold, og føringene fra EMD er at konvensjonskrenkelsene i størst mulig grad skal rettes på nasjonalt plan, se punkt 3.2.103 Når EMD i større grad enn tidligere sikter seg inn mot å innta en prosessuell rolle, betyr det samtidig at en i norsk rett ikke kan basere seg på at rettsutviklingen hva gjelder oppreisningsansvar for statens menneskerettsbrudd, skal skje på europeisk plan. Hovedansvaret for rettsutviklingen er nasjonalt».
Etter rettens syn fremstår det å være behov for en oppreisningsbestemmelse i norsk rett for menneskerettsbrudd. Dette vil gi klargjøring av vilkår og omfang av erstatningsansvaret, fremfor at dette eventuelt må avgjøres etter uklare føringer i rettspraksis, både nasjonalt og internasjonalt.
Retten finner imidlertid at det i fravær av en lovhjemmel om oppreisningserstatning for krenkelse av EMK, der vilkårene i skadeserstatningsloven § 3-5 ikke er oppfylt, ikke kan tilkjennes erstatning direkte i medhold av EMK artikkel 13. Det vises til det klare lovskravet som i norsk rett kreves for oppreisning og at EMK art 13 heller ikke i seg selv oppstiller noe krav om rett til oppreisning, er angir nærmere vilkår for dette. Videre at det heller ikke foreligger noe rettspraksis fra Høyesterett som peker i den retning.
Verken Advokatforeningen eller saksøkerne har vist til rettskilder som underbygger noen rett til oppreisning på ulovfestet grunnlag. Retten finner heller ikke at det kan tilkjennes oppreisning på dette grunnlag.
«Effective remedy» i denne saken blir således konstatering og fastsettelsesdom for krenkelsen. En slik konstatering vil forhindre krenkelsen og fortsettelsen av den. Staten blir etter dette å frifinne for krav om oppreisning.
I tillegg til fastsettelsesdom, krever saksøkerne også oppreisningserstatning som reparasjon for menneskerettskrenkelsen de har vært utsatt for.
Saksøkernes rettslige grunnlag for kravet er EMK Artikkel 13. Bestemmelsen slår fast at den som er utsatt for en menneskerettskrenkelse, har rett på et effektivt rettsmiddel – på engelsk «an effective remedy»:
«Everyone whose rights and freedoms as set forth in this Convention are violated shall have an effective remedy before a national authority notwithstanding that the violation has been committed by persons acting in an official capacity
Retten til effektivt rettsmiddel har to komponenter. For det første må den som mener at konvensjonen er krenket ha tilgang til en nasjonal instans som kan ta stilling til kravet. For det andre må den nasjonale instansen kunne tilkjenne reparasjon («grant appropriate relief»), se EMDs dom av 26. oktober 2000 Kudla v. Polen avsnitt 157:
Vurderingen av hva som er tilstrekkelig reparasjon, må foretas konkret, herunder utfra hvilken type krenkelse det er tale om.
Saksøkerne har anført at:
For at Norge ikke skal krenke EMK art 13, jf. EMK art 1, må nasjonale domstoler reparere krenkelsene saksøkerne har blitt utsatt for på en tilstrekkelig måte.
Staten har bevisbyrden for at det foreligger tilstrekkelige effektive rettsmidler.
Advokatforeningen har ved skriftlig innlegg anført at til tross for mangel på hjemmelsgrunnlag i nasjonal rett vil det likevel være grunnlag for å kunne tilkjenne erstatning i saken.
For at staten skal kunne oppfylle sine folkerettslige forpliktelser, mener Advokatforeningen at det må være mulig å anvende EMK artikkel 13, jf. menneskerettsloven § 2, som direkte lovhjemmel for slik erstatning. Om det ikke tilkjennes erstatning direkte i medhold av EMK artikkel 13, må det i alle tilfeller kunne tilkjennes erstatning på ulovfestet grunnlag, som et utslag av forpliktelser etter EMK.
Partene, og også Advokatforeningen, er enige om at skadeserstatningsloven § 3-5 ikke kommer til anvendelse i saken, bl.a. med grunnlag i at det ikke foreligger slik skade som i bestemmelsen.
Det er ikke tvilsomt at erstatning for ikke-økonomisk tap, krever hjemmel i lov etter norsk rett, jf. bl.a. Rt-2013-805 avsnitt 24:
«Reglene om oppreisning er – i motsetning til mye av den øvrige erstatningsretten – først og fremst et resultat av lovgivning, og Høyesterett har i flere avgjørelser bygget på at et krav om oppreisning må være forankret i lov, jf. Rt-1986-1326 og HR-2012-695-U. At nyere rettspraksis i større grad enn før fremhever oppreisningens betydning som kompensasjon for fornærmede, endrer ikke dette utgangspunktet».
Spørsmålet for retten er således om saksøkerne kan tilkjennes erstatning direkte i medhold av EMK artikkel 13, eller, som advokatforeningen har anført, på ulovfestet grunnlag.
I utgangspunktet gir ikke EMK artikkel 13 i seg selv et krav på erstatning. Bestemmelsen stiller krav om at den som er utsatt for en krenkelse etter EMK skal ha tilgang på et effektivt rettsmiddel for å få krenkelsen reparert. I dette ligger det at rettsmiddelet må være effektivt i den forstand at det må forhindre den påståtte krenkelsen eller fortsettelsen av den, og gi effektiv reparasjon for ethvert brudd som allerede har skjedd.
Det følger av EMD-praksis at statene har en viss skjønnsmargin for hvilke rettsmidler som gjøres tilgjengelig, jf. bl.a. Z and Others v. the United Kingdom (2001) [EMD-1995-29392]​1 avsnitt 108:
«the Contracting States are afforded some discretion as to the manner in which they conform to their Convention obligations under this provision».
Saksøker har vist til at EMD i enkelte tilfeller har utmålt oppreisning etter EMK artikkel 41, som har følgende ordlyd:
«Dersom Domstolen finner at brudd på konvensjonen eller dens protokoller har funnet sted, og dersom vedkommende høye Kontraherende Parts nasjonale lovverk bare tillater en delvis gjenopprettelse, skal Domstolen om nødvendig tilkjenne den krenkede part rimelig erstatning».
Retten finner det klart at denne bestemmelsen kun gir EMD hjemmel til å tilkjenne erstatning, og at nasjonalstatene ikke har hjemmel etter denne bestemmelsen til å tilkjenne erstatning, jf. bl.a. TOSLO-2013-103468 med videre henvisning til bl.a. Rt-2004-1868.
Etter EMDs praksis er det klart at retten til effektiv prøving også kan omfatte en rett til erstatning, «if appropriate», jfr. EMD avgjørelse i sak Leander v. Sweden, 1981, (EMD-1981-9248) avsnitt 77, hvor det heter:
«For the interpretation of Article 13 (art. 13), the following general principles are of relevance:
Saksøkerne har krav på «effective remedy» for bruddet. I HR-2020-2136-A, hvor Høyesterett konstaterte krenkelse for brudd på EMK artikkel 3 ved 617 kroppsvisitasjoner, uttalte Høyesterett at en konstatering av krenkelsen ikke var tilstrekkelig, og det ble gitt et betydelig fradrag i straffen, med en dag per to ulovlige kroppsvisitasjoner. 617 kroppsvisitasjoner medførte 309 dagers varetektsfradrag. Det bemerkes imidlertid at Høyesterett var i tvil om hva som var den mest hensiktsmessige form for kompensasjon.
Muligheten til å gi fradrag i straffen her, er imidlertid ikke mulig, da saken ikke gjelder straffeutmåling. Straffen for C er ferdigsonet, mens A og B er helt i sluttfasen av sin soningstid. Det vises bl.a. til HR-2022-734-A hvor det ble konstatert at straffeprosessloven § 462 ikke ga adgang til å gjøre endring i dom på bakgrunn av nye opplysninger og ny rettspraksis om beregning av varetektsfradrag. Høyesterett viste til at rettsmiddelet mot rettskraftige dommer er gjenopptakelse, og viste til at Gjenopptakelseskommisjonen i GK-2021-171 kom til at en straffesak skulle gjenåpnes i et tilfelle der det var foretatt kroppsvisitasjoner i strid med EMK artikkel 3. Tilfellet i den dommen var imidlertid at domfelte fortsatt sonet en lang dom, slik at redusert straff ville få direkte betydning for hans soningstid. I herværende sak er ikke dette tilfelle.
Det er for retten ikke fremlagt noen norske dommer hvor spørsmålet om oppreisningserstatning kan tilkjennes direkte i medhold av EMK artikkel 13 synes drøftet i særlig grad. Saksøker har vist TOSLO-2013-103468 hvor oppreisning ble tilkjent direkte i medhold av artikkel 13 for ulovlig opphold på glattcelle. Tingretten viste til juridisk teori hvor det er antatt at erstatning kan tilkjennes av nasjonale domstoler med hjemmel i EMK artikkel 13, og at det ikke var noe annet effektiv reparasjon av krenkelsen.
I LB-2019-27055, uttalte imidlertid Borgarting lagmannsrett:
«Basert på ordlyden og EMDs rettspraksis forpliktes staten til å ha en ordning som gir rett til å anlegge erstatningskrav basert på menneskerettsbrudd. Lagmannsretten oppfatter ikke bestemmelsen slik at den direkte gir hjemmel for erstatning. Etter norsk rett kan en skadelidt som har blitt utsatt for voldsanvendelse, hvilket vil omfatte pisking, kreve oppreisningserstatning etter skadeerstatningsloven § 3-5».
Som nevnt er ikke skadeserstatningsloven § 3-5 påberopt, og vilkårene for oppreisning etter bestemmelsen er heller ikke oppfylt. Norsk rett har ingen annen lovhjemmel for oppreisning, og i artikkel i Tidsskrift for erstatningsrett, forsikringsrett og trygderett (2019), foreslår førsteamanuensis Birgitte Hagland en ny bestemmelse, § 3-5a i skadeserstatningsloven, om oppreisning ved menneskerettsbrudd.
EMK er inkorporert i norsk rett etter menneskerettsloven § 2, og således kan det reises spørsmål om EMK artikkel 13 direkte kan anvendes som hjemmel for oppreisning. EMK artikkel 13 er imidlertid ikke utformet med sikte på å være en nasjonal erstatningshjemmel, og inneholder ingen vilkår for oppreisningserstatning. Retten finner videre at praksisen om bruken av EMK artikkel 13 som direkte oppreisningshjemmel er svært uklar, både fra EMD og europeisk rettspraksis.
I ovennevnte artikkel uttaler Hagland bl.a.:
«Rettstilstanden er uklar, både på europeisk og nasjonalt nivå. Hva som kreves for at oppreisningserstatning skal anses som nødvendig for effektivt å kompensere for statens menneskerettsbrudd, og hvilke retningslinjer som kan oppstilles for operasjonaliseringen av et oppreisningsansvar, lar seg til en viss grad utlede av EMDs praksis om artikkel 13 sammenholdt med artikkel 41. Artikkel 13 må like fullt kunne karakteriseres som en bestemmelse med uklart innhold, og føringene fra EMD er at konvensjonskrenkelsene i størst mulig grad skal rettes på nasjonalt plan, se punkt 3.2.103 Når EMD i større grad enn tidligere sikter seg inn mot å innta en prosessuell rolle, betyr det samtidig at en i norsk rett ikke kan basere seg på at rettsutviklingen hva gjelder oppreisningsansvar for statens menneskerettsbrudd, skal skje på europeisk plan. Hovedansvaret for rettsutviklingen er nasjonalt».
Etter rettens syn fremstår det å være behov for en oppreisningsbestemmelse i norsk rett for menneskerettsbrudd. Dette vil gi klargjøring av vilkår og omfang av erstatningsansvaret, fremfor at dette eventuelt må avgjøres etter uklare føringer i rettspraksis, både nasjonalt og internasjonalt.
Retten finner imidlertid at det i fravær av en lovhjemmel om oppreisningserstatning for krenkelse av EMK, der vilkårene i skadeserstatningsloven § 3-5 ikke er oppfylt, ikke kan tilkjennes erstatning direkte i medhold av EMK artikkel 13. Det vises til det klare lovskravet som i norsk rett kreves for oppreisning og at EMK art 13 heller ikke i seg selv oppstiller noe krav om rett til oppreisning, er angir nærmere vilkår for dette. Videre at det heller ikke foreligger noe rettspraksis fra Høyesterett som peker i den retning.
Verken Advokatforeningen eller saksøkerne har vist til rettskilder som underbygger noen rett til oppreisning på ulovfestet grunnlag. Retten finner heller ikke at det kan tilkjennes oppreisning på dette grunnlag.
«Effective remedy» i denne saken blir således konstatering og fastsettelsesdom for krenkelsen. En slik konstatering vil forhindre krenkelsen og fortsettelsen av den. Staten blir etter dette å frifinne for krav om oppreisning.
Det er ikke nødvendig for retten å ta stilling til om kravet fra C er delvis foreldet. Han er uansett utsatt for en menneskerettskrenkelse, som ikke vil være foreldet.
Ingen av partene kan sies å ha vunnet saken fullt ut, jf. tvisteloven § 20-2 annet ledd. Saksøkerne har fått medhold i anførselen om at det foreligger krenkelse av EMK artikkel 3 og at de har krav på fastsettelsesdom for krenkelsen. De har imidlertid ikke fått medhold i krav om oppreisning.
Det kan reises spørsmål om saksøkerne kan ha fått medhold i det vesentlige, og således kan anses å ha vunnet saken. Sakens hovedtema og det som har vært grundigst behandlet, er spørsmålet om krenkelse av EMK. Men siden de ikke har fått medhold i at det er grunnlag for oppreisning, som tross alt utgjør et betydelig beløp, er det vanskelig si at de har fått medhold det vesentlige.
Retten finner imidlertid at saksøkerne har fått medhold av betydning, jf. tvisteloven § 20-3. Selv om de ikke har fått medhold i krav om oppreisning, har de oppnådd fastsettelsesdom på at de har vært utsatt for en menneskerettskrenkelse, og på den måten vunnet frem med ett av sine reparasjonskrav. Etter rettens syn er dette sakens sentrale tema og det som har vært gjenstand for i hovedsak all bevisføring, og medhold på dette punkt må anses svært viktig for saksøkerne.
Saksøkerne må da anses å ha fått slikt medhold at det ikke er rimelig å forlange at de skulle akseptert statens påstand, jf. bl.a. HR-2019-1611-U.
Retten viser også bl.a. til Norsk Lovkommentar note 1000 (Harris), hvor det fremgår:
«Forarbeidene nevner at dersom en part har fått medhold i (fastsettelsesdom for) at det foreligger en krenkelse av en menneskerettskonvensjon som er inkorporert ved mnskrl. § 2, vil parten – selv om saken gjelder flere tvistepunkter og parten taper i på disse – lett kunne anses for å ha fått «medhold av betydning» Ofte vil det samtidig foreligge sterke rettssikkerhetshensyn som taler for at parten bør tilkjennes sakskostnader for den menneskerettslige delen av saken.».
Av samme grunn foreligger det således tungtveiende grunner for tilkjennelse av sakskostnader. Det å ha tilgang til et rettsmiddel som kan konstatere menneskerettsbrudd, er en helt grunnleggende rettighet. Det skal også bemerkes at saksøkerne hadde svært god grunn til å ta ut søksmål, med bakgrunn i at det forelå helt nylige høyesterettsavgjørelser som hadde konkludert med at kroppsvisitasjonene i Bergen fengsel var i strid med EMK. Videre at det var staten som ønsket omfattende bevisføring om kroppsvisitasjonene, som har medført betydelige kostnader for saksøkerne.
Retten finner etter dette at det er grunnlag for å tilkjenne saksøkerne sakskostnader i saken etter tvisteloven § 20-3.
Advokat Jacobsen fremla kostnadsoppgave på totalt kr. 2.544.259,–, fordelt på de tre saksøkerne med henholdsvis kr. 1.301.314,– for A, kr. 633.195,– for C og 609.750,– for B. Det er benyttet en timepris på kr. 3000,–.
Regjeringsadvokaten på sin side har inngitt salæroppgave på kr. 584.000,–, med en beregnet timepris på kr. 1600,–. Staten har anført at kostnadsoppgaven er for høy, og over 3 ganger mer enn Regjeringsadvokatens.
Retten skal bemerke at saken har vært omfattende og pågått over lang tid. Stevning ble inngitt allerede i juli 2021, og det har vært en god del saksforberedelse, bl.a. knyttet til spørsmål om forening av 4 saker, noe staten motsatte seg. Retten har forståelse for at staten har ønsket full bevisføring knyttet til spørsmålet om visitasjonspraksisen var i strid med EMK artikkel 3, med bakgrunn i den begrensede bevisførsel som har vært for Høyesterett om dette. Men det er ikke tvilsomt at dette har påført saksøkerne omfattende arbeid, og gjennomgang av en rekke dokumenter i saken. Det faktiske utdraget er på over 3000 tusen sider, og hovedforhandlingen foregikk over 10 dager.
En timespris på kr. 3000,– fremstår rimelig i en sak som denne, og også det at det har vært to advokater. Saken har reist kompliserte menneskerettslige problemstillinger, og det har vært behov for å gå grundig inn i EMDs praksis. Retten vises til at også staten har vært representert ved to advokater.
Selv om kostnadsoppgaven fremstår høy, vil bare tidsbruken under hovedforhandlingen, med arbeid etter rettsdagene medføre betydelige kostnader. Sett i sammenheng med den betydelige dokumentmengden i saken, har retten kommet til at kostnadene har vært nødvendige. Videre må saksforberedelsen anses å ha vært noe mer krevende en alminnelig, siden saksøkerne har vært i fengsel og sålede ikke vært tilgjengelig på vanlig vis.
Med bakgrunn i det som redegjort for vedrørende tvisteloven § 20-3 finner retten at saksøkerne tilkjennes sakskostnader i sin helhet. De har vært og er innsatte i fengsel, og må anses å ha begrensede ressurser til å føre en sak om krenkelse av sine menneskeretter.
DOMSSLUTNING