Skattemyndighetene har over tid ført kontroll med tolv aksjeselskaper som anses å ha misbrukt statens skattefunnordning. Det er D (tidligere D), sammen med E, som opplyses å ha opprettet og kontrollert disse selskapene.
De tre saksøkte er i familie med D; C er hans ektefelle, A er hans datter og B er hans svigersønn. De saksøkte har hatt formelle roller i flere av selskapene, dels som styremedlem, dels som styreleder, dels som daglig leder og/eller som eier.
Selskapene de var delaktige i skulle ha aktivitet med forskning og utvikling, og utgiftene har i all hovedsak bestått i lønn til ansatte som er oppgitt å ha jobbet i De forente arabiske emirater hvor D bodde. Ingen av selskapene har ført til kommersiell virksomhet eller hatt skattepliktig nettoinntekt. Utgiftene har oversteget inntektene, og selskapene har krevd fradrag for utlignet skatt. Selskapene har dermed fått utbetalt betydelige beløp fra Skatteetaten.
Misbruk av skattefunnordningen ble politianmeldt av Skatt Sør i 2013, og det ble under etterforskningen tatt en rekke beslag og gjennomført avhør av de saksøkte. Både de saksøkte, D og E fikk status som siktet i juni 2014.
Politisaken ble overført til Økokrim i 2015, og Økokrims dokumenter ble gjort tilgjengelig for Skattemyndighetene i 2016.
Det ble tatt ut tiltale mot D og E, men straffesaken mot C, A og B ble henlagt av Økokrim 30. oktober 2017 på grunn av bevisets stilling.
Varsel om endring av ligning og om tilleggsskatt for inntektsårene 2004 – 2007 ble sendt til [virksomhet1] AS og [virksomhet2] AS 9. desember 2014. Tilsvarende varsel for inntektsårene 2004 – 2013 ble samme dag sendt til [virksomhet3] AS. Alle disse varslene ble sendt til [virksomhet3] AS fordi [virksomhet1] AS og [virksomhet2] AS hadde fusjonert med [virksomhet3] AS i 2007.
Skatteetaten sendte varsler om endringsvedtak til [virksomhet4] AS 16. oktober 2017, til [virksomhet5] AS 18. oktober 2017, til [virksomhet6] AS 30. oktober 2017, til [virksomhet3] AS og [virksomhet6] AS (tidligere [virksomhet6] AS) 28. mai 2018 og til [virksomhet7] AS 3. oktober 2018.
I 2018 traff skattemyndighetene endringsvedtak for selskapene som de saksøkte har vært involvert i. Vedtak om endring for [virksomhet4] AS ble fattet 3. januar 2018, vedtak om endring for [virksomhet5] AS ble fattet 23. januar 2018, vedtak om endring for [virksomhet6] AS ble fattet 15. februar 2018, vedtak om endring for [virksomhet3] AS ble fattet 29. juni 2018, vedtak om endring for [virksomhet6] AS (tidligere [virksomhet6]) ble fattet 21. september 2018 og vedtak om endring for [virksomhet7] ble fattet 2. november 2018. Vedtaket for [virksomhet3] AS omfatter også [virksomhet1] AS og [virksomhet2] AS, idet disse selskapene var fusjonert med [virksomhet3] AS.
Staten tok ut forliksklage mot både de saksøkte, D og E 14. august 2020. Alle selskapene var da oppløst, og staten krevde erstattet det tapet staten er påført.
Forliksrådet i Grimstad innstilte behandlingen av kravet mot C 10. november 2020. Forliksrådet i Kristiansand innstilte behandlingen av kravene mot A og B 13. april 2021.
Stevning mot C, A og B ble tatt ut 10. juni 2021.
De saksøkte begjærte utsettelse av saken her med sikte på forening med sak om de sivile kravene mot D og E, men retten vurderte at hensynet til rasjonell saksavvikling tilsa at saken skulle gjennomføres som berammet.
Behandlingen av de sivile kravene mot D og E ble forsinket fordi både forliksklagen og den etterfølgende stevningen måtte forkynnes ved oppslag. Disse kravene vil trolig bli behandlet i straffesaken som er berammet til ultimo 2022.
Hovedforhandling ble gjennomført i Agder tingretts lokaler i Kristiansand 12. til 16. september 2022. De saksøkte møtte med sin prosessfullmektig og avga forklaring. Lars Jackwitz Rovde møtte på vegne av staten. Han avga forklaring og fulgte hovedforhandlingen i medhold av tvisteloven § 24-6 andre ledd. I tillegg avga tre vitner forklaring. Om bevisføringen for øvrig vises til rettsboken.
Staten har et erstatningskrav mot de saksøkte etter aksjeloven § 17-1 (1) og/eller det ulovfestede culpaansvaret.
C, A og B har i perioden 2004-2015 hatt sentrale roller i flere aksjeselskaper hjemmehørende i Norge. Sett under ett har familien hatt posisjonen som enten eier, styreleder, styremedlem og/eller daglig leder i selskapene. C har hatt ulike kombinasjoner av rollene som eier, styreleder, styremedlem og daglig leder. A har i de fleste selskapene vært styremedlem og hun har vært deleier i ett selskap. B har hatt ulike kombinasjoner av rollene som styreleder, styremedlem, daglig leder og eier i flere av selskapene.
I alle selskapene er det avdekket at det urettmessig er krevd fradrag for forsknings- og utviklingskostnader, og selskapene har urettmessig oppnådd å få utbetalt en prosentvis andel av disse kostnadene etter skattefunnordningen. Alle selskapene er nå oppløst, og staten krever erstattet det tapet C, A og B gjennom sine roller i sakskomplekset har påført staten.
De saksøkte har ikke bestridt gyldigheten av endringsvedtakene mot de aktuelle selskapene. Tingretten kan derfor legge til grunn at selskapene som de saksøkte har hatt sentrale roller i, urettmessig har mottatt utbetalinger av skattefunnmidler.
Spørsmålet for tingretten er om de saksøktes forsettlig eller uaktsomt har medvirket til de urettmessige utbetalingene.
Staten mener de saksøkte har vært klar over at hovedformålet med selskapene de har hatt en rolle i, har vært å muliggjøre urettmessige utbetalinger fra skattefunnordningen. Staten mener at de derfor med forsett har medvirket til de urettmessige utbetalingene. Staten mener uansett at de saksøkte ikke har oppfylt sine plikter som daglig leder, styreleder, og styremedlem i de aktuelle selskapene, og at dette innebærer at de uansett har opptrådt grovt uaktsomt.
Det er ingen tvil om at overtredelse av de plikter man har som medlem av styret og som daglig leder, kan medføre at det foreligger et ansvar etter aksjeloven § 17-1.
De saksøkte anfører at de formelle rollene de har hatt i selskapene, kun har vært proforma og at det derfor ikke er grunnlag for å rette erstatningskrav mot dem etter aksjeloven § 17-1 og det ulovfestede culpaansvaret. Staten mener at det at noen har hatt roller i styret eller som daglig leder, typisk vil utløse et erstatningsansvar fordi vedkommende da neglisjerer det forvaltnings- og tilsynsansvar de har etter aksjeloven §§ 6-12 og 6-13.
Staten vil også påpeke at C og A har signert timelister for egne timer som de visste var fiktive. For C gjelder dette [virksomhet7] AS og [virksomhet5] AS. For A gjelder det [virksomhet7] AS. B har sendt inn rapporter til Norges forskningsråd for noen av selskapene. Når det gjelder spørsmålet om årsakssammenheng, ville de saksøktes oppfyllelse av sitt forvaltings- og tilsynsansvar medført at de ville ha oppdaget at timelistene var fiktive, og at den påståtte aktiviteten i selskapene ikke stemte overens med det som ble rapportert til skattemyndighetene. Deres manglende oppfyllelse av plikter som daglig leder, styreleder og styremedlem var derfor en nødvendig betingelse for de urettmessige utbetalingene fra staten etter skattefunnordningen. Kravet til årsakssammenheng er derfor også oppfylt.
Som følge av de saksøktes roller i de ulike selskapene, har staten blitt påført et betydelig tap.
Statens erstatningskrav er ikke foreldet. Kravet på skadeserstatning foreldes 3 år etter den dag da skadelidte fikk eller burde skaffet seg kunnskap om skaden og den ansvarlige, jf. foreldelsesloven § 9.
I HR-2021-530-A la Høyesteretts flertall til grunn at foreldelsesfristen for statens erstatningskrav kunne starte å løpe før skattemyndighetene hadde truffet endringsvedtak mot selskapet. Det ble ikke drøftet nærmere om hvor grensene for når nødvendig kunnskap om et erstatningskrav forelå eller burde ha foreligget. Mindretallet la til grunn at det ikke kunne konstateres noe tap eller skade på statens hånd, som kunnskapskravet i foreldelseslovens § 9 kan relateres til, før endringsvedtak er fattet.
I dette sakskomplekset ble endringsvedtakene truffet i perioden fra 3. januar til 2. november 2018.
I Rt-2012-722 legger Høyesterett til grunn at et utgangspunkt for fristen er det tidspunktet der avgiftsmyndighetene mottar tilsvar til varsel om endringsvedtak, jf. avsnitt 78.
Det anføres at nødvendig kunnskap om erstatningskravet og den ansvarlig aldri vil foreligge før bokettersynsrapporten er utarbeidet, og tilsvar på varsel om endring basert på rapporten er mottatt, forutsatt at det ikke foreligger unødvendige forsinkelse i saksbehandlingen.
I denne saken hadde staten ikke nødvendig kunnskap om erstatningskravene før bokettersynsrapporter var utarbeidet, første gang 9. oktober 2017 ([virksomhet4] AS). Varsel om endring for dette selskapet ble sendt 16. oktober 2017, og tilsvaret ble mottatt 7. november 2017. Foreldelse for kravene ble avbrutt gjennom forliksklager 14. august 2020. Det betyr at ingen del av erstatningskravene er foreldet.
I saken her er det ikke grunnlag for å lempe de saksøktes ansvar. Det klare utgangspunktet er at skadelidte har krav på full erstatning og av skl. § 5-2 fremgår at terskelen for lemping er høy.
Det er sannsynlig at de saksøkte har visst at selskapene ikke hadde krav på de skattefunnmidlene som ble utbetalt og at de forsettlig har medvirket til overtredelse av skattelovgivningen. De saksøkte har uansett fullstendig unnlatt å oppfylle sine plikter som daglig leder, styreleder og styremedlem. Sett hen til de saksøktes utviste skyld, skadeevne, prevensjonshensynet og de fellesskapsinteresser som er skadet, er det ikke grunnlag for lemping.
Staten har et erstatningskrav mot de saksøkte etter aksjeloven § 17-1 (1) og/eller det ulovfestede culpaansvaret.
C, A og B har i perioden 2004-2015 hatt sentrale roller i flere aksjeselskaper hjemmehørende i Norge. Sett under ett har familien hatt posisjonen som enten eier, styreleder, styremedlem og/eller daglig leder i selskapene. C har hatt ulike kombinasjoner av rollene som eier, styreleder, styremedlem og daglig leder. A har i de fleste selskapene vært styremedlem og hun har vært deleier i ett selskap. B har hatt ulike kombinasjoner av rollene som styreleder, styremedlem, daglig leder og eier i flere av selskapene.
I alle selskapene er det avdekket at det urettmessig er krevd fradrag for forsknings- og utviklingskostnader, og selskapene har urettmessig oppnådd å få utbetalt en prosentvis andel av disse kostnadene etter skattefunnordningen. Alle selskapene er nå oppløst, og staten krever erstattet det tapet C, A og B gjennom sine roller i sakskomplekset har påført staten.
De saksøkte har ikke bestridt gyldigheten av endringsvedtakene mot de aktuelle selskapene. Tingretten kan derfor legge til grunn at selskapene som de saksøkte har hatt sentrale roller i, urettmessig har mottatt utbetalinger av skattefunnmidler.
Spørsmålet for tingretten er om de saksøktes forsettlig eller uaktsomt har medvirket til de urettmessige utbetalingene.
Staten mener de saksøkte har vært klar over at hovedformålet med selskapene de har hatt en rolle i, har vært å muliggjøre urettmessige utbetalinger fra skattefunnordningen. Staten mener at de derfor med forsett har medvirket til de urettmessige utbetalingene. Staten mener uansett at de saksøkte ikke har oppfylt sine plikter som daglig leder, styreleder, og styremedlem i de aktuelle selskapene, og at dette innebærer at de uansett har opptrådt grovt uaktsomt.
Det er ingen tvil om at overtredelse av de plikter man har som medlem av styret og som daglig leder, kan medføre at det foreligger et ansvar etter aksjeloven § 17-1.
De saksøkte anfører at de formelle rollene de har hatt i selskapene, kun har vært proforma og at det derfor ikke er grunnlag for å rette erstatningskrav mot dem etter aksjeloven § 17-1 og det ulovfestede culpaansvaret. Staten mener at det at noen har hatt roller i styret eller som daglig leder, typisk vil utløse et erstatningsansvar fordi vedkommende da neglisjerer det forvaltnings- og tilsynsansvar de har etter aksjeloven §§ 6-12 og 6-13.
Staten vil også påpeke at C og A har signert timelister for egne timer som de visste var fiktive. For C gjelder dette [virksomhet7] AS og [virksomhet5] AS. For A gjelder det [virksomhet7] AS. B har sendt inn rapporter til Norges forskningsråd for noen av selskapene. Når det gjelder spørsmålet om årsakssammenheng, ville de saksøktes oppfyllelse av sitt forvaltings- og tilsynsansvar medført at de ville ha oppdaget at timelistene var fiktive, og at den påståtte aktiviteten i selskapene ikke stemte overens med det som ble rapportert til skattemyndighetene. Deres manglende oppfyllelse av plikter som daglig leder, styreleder og styremedlem var derfor en nødvendig betingelse for de urettmessige utbetalingene fra staten etter skattefunnordningen. Kravet til årsakssammenheng er derfor også oppfylt.
Som følge av de saksøktes roller i de ulike selskapene, har staten blitt påført et betydelig tap.
Statens erstatningskrav er ikke foreldet. Kravet på skadeserstatning foreldes 3 år etter den dag da skadelidte fikk eller burde skaffet seg kunnskap om skaden og den ansvarlige, jf. foreldelsesloven § 9.
I HR-2021-530-A la Høyesteretts flertall til grunn at foreldelsesfristen for statens erstatningskrav kunne starte å løpe før skattemyndighetene hadde truffet endringsvedtak mot selskapet. Det ble ikke drøftet nærmere om hvor grensene for når nødvendig kunnskap om et erstatningskrav forelå eller burde ha foreligget. Mindretallet la til grunn at det ikke kunne konstateres noe tap eller skade på statens hånd, som kunnskapskravet i foreldelseslovens § 9 kan relateres til, før endringsvedtak er fattet.
I dette sakskomplekset ble endringsvedtakene truffet i perioden fra 3. januar til 2. november 2018.
I Rt-2012-722 legger Høyesterett til grunn at et utgangspunkt for fristen er det tidspunktet der avgiftsmyndighetene mottar tilsvar til varsel om endringsvedtak, jf. avsnitt 78.
Det anføres at nødvendig kunnskap om erstatningskravet og den ansvarlig aldri vil foreligge før bokettersynsrapporten er utarbeidet, og tilsvar på varsel om endring basert på rapporten er mottatt, forutsatt at det ikke foreligger unødvendige forsinkelse i saksbehandlingen.
I denne saken hadde staten ikke nødvendig kunnskap om erstatningskravene før bokettersynsrapporter var utarbeidet, første gang 9. oktober 2017 ([virksomhet4] AS). Varsel om endring for dette selskapet ble sendt 16. oktober 2017, og tilsvaret ble mottatt 7. november 2017. Foreldelse for kravene ble avbrutt gjennom forliksklager 14. august 2020. Det betyr at ingen del av erstatningskravene er foreldet.
I saken her er det ikke grunnlag for å lempe de saksøktes ansvar. Det klare utgangspunktet er at skadelidte har krav på full erstatning og av skl. § 5-2 fremgår at terskelen for lemping er høy.
Det er sannsynlig at de saksøkte har visst at selskapene ikke hadde krav på de skattefunnmidlene som ble utbetalt og at de forsettlig har medvirket til overtredelse av skattelovgivningen. De saksøkte har uansett fullstendig unnlatt å oppfylle sine plikter som daglig leder, styreleder og styremedlem. Sett hen til de saksøktes utviste skyld, skadeevne, prevensjonshensynet og de fellesskapsinteresser som er skadet, er det ikke grunnlag for lemping.
De saksøkte avviser grunnlag for ansvar etter aksjeloven § 17-1, 1. ledd, og /eller på ulovfestet culpagrunnlag. Det anføres at vilkårene for erstatningsansvar ikke er oppfylt.
Retten må foreta en individuell vurdering av ansvarsspørsmålet for hver enkelt av de saksøkte i forhold til hver enkelt utbetaling av skattefunnmidlene. Det påhviler staten å sannsynliggjøre at erstatningsvilkårene er oppfylt for hver av de saksøkte for det tap som kreves erstattet av vedkommende. Aktsomhetsvurderingen må gjøres ut fra den kunnskapen de saksøkte hadde.
Det er uomtvistet at de saksøkte i perioden 2004 – 2012 formelt har innehatt ulike styreverv i selskapene [virksomhet7] AS, [virksomhet4] AS, [virksomhet6] AS, [virksomhet3] AS, [virksomhet1] AS, [virksomhet2] AS, [virksomhet6] AS (tidligere [virksomhet6] AS) og [virksomhet5] AS.
Reell styreleder og reell daglig leder i alle selskapene og i hele tidsperioden har vært D. De saksøkte har vært kjent med at selskapene har mottatt skattefunnmidler, men de avviser å ha vært kjent med at utbetalingene av skattefunnmidler til selskapene helt eller delvis var uberettiget. Skatteetaten har anført at det var D som var arkitekten bak arrangementene som førte til utbetalingen av skattefunnmidlene. Dette tiltres av de saksøkte.
De saksøkte var kjent med at selskapene hadde godkjente skattefunnprosjekter, men oppfølgningen ble ikke sett på som saker for styret. Det var fullt ut legitimt at norske selskaper drev forskning og utvikling i utlandet som skattefunnprosjekter. De saksøkte hadde ingen kunnskap om at lønnsutbetalingene til selskapenes ansatte i emiratene ikke var reelle. Det var også kjent for de saksøkte at krav til skatteetaten fra selskapene på utbetaling av skattefunnmidler bl.a. var ledsaget av særskilt revisorbekreftelse og annen påkrevd dokumentasjon, herunder regnskap, skattemeldinger osv.
Økokrim tok i 2017 ut tiltale mot D, mens sakene mot de saksøkte ble henlagt. Gjerningsbeskrivelsen i tiltalebeslutningen mot D er beskrivende for de reelle faktiske forhold. Øvrige etterforskningsdokument bekrefter dette.
Samtlige skattefunnprosjekter ble initiert av D og det var han som, bl.a. sammen med revisor, forestod alle kontakter med skatteetaten og andre offentlige etater gjennom de ulike prosjektenes løp. Skatteetaten på sin side forholdt seg til D til tross for at han ikke hadde noen styreverv eller annen formell posisjon i noen av selskapene i den aktuelle tidsperioden.
Økokrims tiltalebeslutning samt henleggelse av sakene overfor de saksøkte, må legges direkte til grunn i nærværende sak uten noen ytterligere prøving. Tilsvarende gjelder politiforklaringene til h.h.v. de saksøkte og D. Staten har i søksmål av 20. april 2022 overfor D påberopt at hans aktivitet har vært en nødvendig betingelse for de urettmessige utbetalingene av skattefunnmidlene. Dette må uten videre legges til grunn i nærværende sak, og derved er kravet til årsakssammenheng overfor de saksøkte ikke oppfylt.
Når det gjelder tapet staten er påført, bestrides ikke at uberettigede utbetalinger av skattefunnmidler medfører et tap. Om disse utbetalingene var uberettigede kan de saksøkte ikke ta stilling til.
Staten har kommet opp med redegjørelse for hvordan kravene mot de saksøkte er bygget opp. Det anføres at kravspesifikasjonen og oppbyggingen av kravene ikke er korrekt i forhold til påstanden og grunnleggende prinsipper for solidaransvar, jf. skl. § 5-3.
Videre anføres at statens krav er foreldet, jfr. foreldelsesloven § 9. Fristavbrytende handling ble foretatt ved forliksklagene datert 14. august 2020. Det anføres at skatteetaten hadde kunnskap om kravet forut for 14. august 2017 og at erstatningskravet i sin helhet er foreldet.
Skatteetatens politianmeldelse av 11. juli 2013 m/vedlegg viser at kunnskapskravet var oppfylt allerede ved inngivelsen av anmeldelsen. Av etterforskningsdokumentene fremkommer det opplysninger som viser at kunnskapskravet i alle tilfeller ble oppfylt under etterforskningen. Nøkkelpersoner fra skatteetaten tok aktiv del i Agder politidistrikts etterforskning i 2014 og fremover, og de tok del i bl.a. avhørene av D hvor han fremkom med erkjennelser og innrømmelser.
Endringsvedtakene etablerer skattekrav mot selskapene, ikke erstatningskrav mot styremedlemmene. Skatteetatens endringsvedtak av 2018 er alle sammen rettet mot selskapene. Med unntak av [virksomhet4] AS som ble tatt under konkursbehandling den 07. juni 2018, var alle de øvrige selskapene slettet lenge for endringsvedtakene ble avsagt. Endringsvedtakene av 2018 ble ikke gjort kjent for de saksøkte før i august 2020 i forbindelse med at skatteetaten iverksatte rettslige tiltak mot de saksøkte.
Straffesak mot D var berammet til våren 2018. I den forbindelse fremsatte Skatteetaten krav overfor Økokrim om pådømmelse av erstatningskrav som bl.a. omfattet erstatningskravene i nærværende sak. Krav om pådømmelse av erstatningskravene ble med andre ord fremsatt før endringsvedtakene ble fattet. Staten anførte at vilkårene for ansvar for D (og E) var oppfylt.
Da endringsvedtakene ble sendt ut var alle selskapene slettet. Staten var kjent med dette og hadde følgelig grunnlag for og oppfordring til å fremme erstatningssøksmål. Foreldelsesfristen hadde følgelig begynt å løpe. Skatteetaten har i brev til Økokrim bekreftet at pr. januar 2018 var det kjent at det ikke var dekning for kravene i selskapene og at kravene måtte anses som tapt. I det samme brev bekrefter skatteetaten at de også var kjent med at nærmere angitte selskap er avviklet og slettet, samt at årsregnskapet for 2016 for noen selskap viste at det ikke var midler til dekning av kravene. Datoen for skatteetatens endringsvedtak kan derfor ikke tillegges noen avgjørende betydning for fastsettelse av når foreldelsesfristen starter å løpe.
Varsler om endring av ligning for [virksomhet3] AS, [virksomhet1] AS og [virksomhet2] AS ble sendt i 2014. Subsidiært anføres at kunnskapskravet var oppfylt for disse da varsel ble sendt. Foreldelse hadde følgelig inntrådt allerede da endringsvedtakene ble fattet.
Dersom retten kommer til at de saksøkte plikter å yte erstatning, anføres at erstatningsansvaret må lempes, jfr. skadeserstatningsloven § 5-2. Graden av skyld er liten og de saksøkte har verken enkeltvis eller samlet mulighet til å dekke kravet som er fremsatt. Lemping vil ikke redusere statens dekningsmuligheter, idet det samme kravet er fremmet mot D som antas å ha økonomi til å dekke kravet.
Uavhengig av utfall av saken, er det ikke grunnlag for å tilkjenne staten sakskostnader. Det vises til at statens påstand opprinnelig var utformet som individuelle krav som i sum langt overskred det angitte samlede tapet.
De saksøkte avviser grunnlag for ansvar etter aksjeloven § 17-1, 1. ledd, og /eller på ulovfestet culpagrunnlag. Det anføres at vilkårene for erstatningsansvar ikke er oppfylt.
Retten må foreta en individuell vurdering av ansvarsspørsmålet for hver enkelt av de saksøkte i forhold til hver enkelt utbetaling av skattefunnmidlene. Det påhviler staten å sannsynliggjøre at erstatningsvilkårene er oppfylt for hver av de saksøkte for det tap som kreves erstattet av vedkommende. Aktsomhetsvurderingen må gjøres ut fra den kunnskapen de saksøkte hadde.
Det er uomtvistet at de saksøkte i perioden 2004 – 2012 formelt har innehatt ulike styreverv i selskapene [virksomhet7] AS, [virksomhet4] AS, [virksomhet6] AS, [virksomhet3] AS, [virksomhet1] AS, [virksomhet2] AS, [virksomhet6] AS (tidligere [virksomhet6] AS) og [virksomhet5] AS.
Reell styreleder og reell daglig leder i alle selskapene og i hele tidsperioden har vært D. De saksøkte har vært kjent med at selskapene har mottatt skattefunnmidler, men de avviser å ha vært kjent med at utbetalingene av skattefunnmidler til selskapene helt eller delvis var uberettiget. Skatteetaten har anført at det var D som var arkitekten bak arrangementene som førte til utbetalingen av skattefunnmidlene. Dette tiltres av de saksøkte.
De saksøkte var kjent med at selskapene hadde godkjente skattefunnprosjekter, men oppfølgningen ble ikke sett på som saker for styret. Det var fullt ut legitimt at norske selskaper drev forskning og utvikling i utlandet som skattefunnprosjekter. De saksøkte hadde ingen kunnskap om at lønnsutbetalingene til selskapenes ansatte i emiratene ikke var reelle. Det var også kjent for de saksøkte at krav til skatteetaten fra selskapene på utbetaling av skattefunnmidler bl.a. var ledsaget av særskilt revisorbekreftelse og annen påkrevd dokumentasjon, herunder regnskap, skattemeldinger osv.
Økokrim tok i 2017 ut tiltale mot D, mens sakene mot de saksøkte ble henlagt. Gjerningsbeskrivelsen i tiltalebeslutningen mot D er beskrivende for de reelle faktiske forhold. Øvrige etterforskningsdokument bekrefter dette.
Samtlige skattefunnprosjekter ble initiert av D og det var han som, bl.a. sammen med revisor, forestod alle kontakter med skatteetaten og andre offentlige etater gjennom de ulike prosjektenes løp. Skatteetaten på sin side forholdt seg til D til tross for at han ikke hadde noen styreverv eller annen formell posisjon i noen av selskapene i den aktuelle tidsperioden.
Økokrims tiltalebeslutning samt henleggelse av sakene overfor de saksøkte, må legges direkte til grunn i nærværende sak uten noen ytterligere prøving. Tilsvarende gjelder politiforklaringene til h.h.v. de saksøkte og D. Staten har i søksmål av 20. april 2022 overfor D påberopt at hans aktivitet har vært en nødvendig betingelse for de urettmessige utbetalingene av skattefunnmidlene. Dette må uten videre legges til grunn i nærværende sak, og derved er kravet til årsakssammenheng overfor de saksøkte ikke oppfylt.
Når det gjelder tapet staten er påført, bestrides ikke at uberettigede utbetalinger av skattefunnmidler medfører et tap. Om disse utbetalingene var uberettigede kan de saksøkte ikke ta stilling til.
Staten har kommet opp med redegjørelse for hvordan kravene mot de saksøkte er bygget opp. Det anføres at kravspesifikasjonen og oppbyggingen av kravene ikke er korrekt i forhold til påstanden og grunnleggende prinsipper for solidaransvar, jf. skl. § 5-3.
Videre anføres at statens krav er foreldet, jfr. foreldelsesloven § 9. Fristavbrytende handling ble foretatt ved forliksklagene datert 14. august 2020. Det anføres at skatteetaten hadde kunnskap om kravet forut for 14. august 2017 og at erstatningskravet i sin helhet er foreldet.
Skatteetatens politianmeldelse av 11. juli 2013 m/vedlegg viser at kunnskapskravet var oppfylt allerede ved inngivelsen av anmeldelsen. Av etterforskningsdokumentene fremkommer det opplysninger som viser at kunnskapskravet i alle tilfeller ble oppfylt under etterforskningen. Nøkkelpersoner fra skatteetaten tok aktiv del i Agder politidistrikts etterforskning i 2014 og fremover, og de tok del i bl.a. avhørene av D hvor han fremkom med erkjennelser og innrømmelser.
Endringsvedtakene etablerer skattekrav mot selskapene, ikke erstatningskrav mot styremedlemmene. Skatteetatens endringsvedtak av 2018 er alle sammen rettet mot selskapene. Med unntak av [virksomhet4] AS som ble tatt under konkursbehandling den 07. juni 2018, var alle de øvrige selskapene slettet lenge for endringsvedtakene ble avsagt. Endringsvedtakene av 2018 ble ikke gjort kjent for de saksøkte før i august 2020 i forbindelse med at skatteetaten iverksatte rettslige tiltak mot de saksøkte.
Straffesak mot D var berammet til våren 2018. I den forbindelse fremsatte Skatteetaten krav overfor Økokrim om pådømmelse av erstatningskrav som bl.a. omfattet erstatningskravene i nærværende sak. Krav om pådømmelse av erstatningskravene ble med andre ord fremsatt før endringsvedtakene ble fattet. Staten anførte at vilkårene for ansvar for D (og E) var oppfylt.
Da endringsvedtakene ble sendt ut var alle selskapene slettet. Staten var kjent med dette og hadde følgelig grunnlag for og oppfordring til å fremme erstatningssøksmål. Foreldelsesfristen hadde følgelig begynt å løpe. Skatteetaten har i brev til Økokrim bekreftet at pr. januar 2018 var det kjent at det ikke var dekning for kravene i selskapene og at kravene måtte anses som tapt. I det samme brev bekrefter skatteetaten at de også var kjent med at nærmere angitte selskap er avviklet og slettet, samt at årsregnskapet for 2016 for noen selskap viste at det ikke var midler til dekning av kravene. Datoen for skatteetatens endringsvedtak kan derfor ikke tillegges noen avgjørende betydning for fastsettelse av når foreldelsesfristen starter å løpe.
Varsler om endring av ligning for [virksomhet3] AS, [virksomhet1] AS og [virksomhet2] AS ble sendt i 2014. Subsidiært anføres at kunnskapskravet var oppfylt for disse da varsel ble sendt. Foreldelse hadde følgelig inntrådt allerede da endringsvedtakene ble fattet.
Dersom retten kommer til at de saksøkte plikter å yte erstatning, anføres at erstatningsansvaret må lempes, jfr. skadeserstatningsloven § 5-2. Graden av skyld er liten og de saksøkte har verken enkeltvis eller samlet mulighet til å dekke kravet som er fremsatt. Lemping vil ikke redusere statens dekningsmuligheter, idet det samme kravet er fremmet mot D som antas å ha økonomi til å dekke kravet.
Uavhengig av utfall av saken, er det ikke grunnlag for å tilkjenne staten sakskostnader. Det vises til at statens påstand opprinnelig var utformet som individuelle krav som i sum langt overskred det angitte samlede tapet.
Retten er kommet til at samtlige vilkår for erstatning er oppfylt og at statens krav ikke er foreldet.
Retten finner at vilkårene for lemping er oppfylt og erstatningen settes til 10,5 millioner kroner som de saksøkte holdes solidarisk ansvarlig for.
Når det gjelder sakskostnader har retten kommet til at hver av partene skal dekke egne kostnader.
De alminnelige vilkårene for erstatningsansvar gjelder for krav på erstatning for tapt skatt: Det må foreligge et ansvarsgrunnlag og et økonomisk tap, og det må være adekvat årsakssammenheng mellom ansvarsgrunnlaget og tapet. Kravet må heller ikke være foreldet.
Beviskravet i erstatningssaker er som hovedregel alminnelig sannsynlighetsovervekt. Det følger av rettspraksis at det gjelder et skjerpet beviskrav for faktiske omstendigheter som innebærer at en part har opptrådt sterkt klanderverdig, eller som av andre grunner vil være særlig belastende. Et belastende faktum er i seg selv ikke alltid tilstrekkelig til å fravike hovedregelen. Spørsmålet om beviskravet skal skjerpes, beror også på om det foreligger mothensyn, og det kreves en særlig begrunnelse for å fravike hovedregelen om alminnelig sannsynlighetsovervekt, se HR-2018-874-A avsnitt 12 og 13. Ved vurderingen av om den erstatningsbetingende handlingen må anses for å utgjøre et sterkt belastende faktum, vil sakens omfang og betydningen for den enkelte kunne ha betydning.
I saken her er det krevd erstatning for urettmessig utbetalte skattefunnmidler i perioden fra og med 2004 til og med 2012.
Retten bemerker at ny lov om skatteforvaltning (skfvl.) trådte i kraft 1. januar 2017 samtidig som ligningsloven ble opphevet, jf. skfvl. § 16-1. Overgangsregler følger av skfvl. § 16-2 hvoretter det er fristreglene i ligningsloven som gjelder for saker som ble tatt opp til endring før 2017, og fristreglene i skfvl. som gjelder for saker som ble tatt opp til endring etter dette tidspunktet.
Det er ikke anført at fristreglene for endring av ligning er til hinder for å fremme noen av de kravene som er fremmet i saken her, og retten finner derfor ikke grunn til å gå nærmere inn på dette.
Felles for selskapene som omfattes av denne saken, er at de har fått godkjent ulike forsknings- og/eller utviklingsprosjekter (FoU-prosjekter), slik at virksomhetene kunne oppnå fradrag direkte i skatt og trygdeavgift for en prosentvis andel av prosjektkostnadene, jfr. skattelovens § 16-40 flg. med tilhørende forskrifter. Det er dette som omtales som skattefunnordningen.
Skattefunnordningen gjelder for alle næringer og selskapsformer, og det er ingen begrensninger/krav hva gjelder antall ansatte eller omsetning. Det er heller ingen begrensninger når det gjelder tema for skattefunnprosjektet, så lenge prosjektet er målrettet og avgrenset og handler om å utvikle en ny eller forbedret vare, tjeneste eller produksjonsprosess som er til nytte for virksomheten.
For å kunne søke skattefunn, må virksomheten være skattepliktig til Norge. Virksomheter som ikke er i skatteposisjon får støtten utbetalt av Skatteetaten gjennom skatteoppgjøret og man behøver således ikke gå med overskudd for å ha nytte av skattefunnordningen. Virksomheten må selv kreve skattefradraget ved ligningen og skal uoppfordret vedlegge fastsatt skjema som må være attestert av revisor. Kostnadene som inngår i fradragsgrunnlaget må i henhold til skattelovens § 16-40 være direkte tilknyttet det godkjente prosjektet, og kostnadene må etter sin art være fradragsberettiget etter skattelovens § 6-1 flg.
Prosjektstøtten gis i form av 18 eller 20 prosent fradrag i skatt for kostnader knyttet til gjennomføringen av FoU-aktiviteter i det godkjente prosjektet. Det er Forskningsrådet som godkjenner skattefunnprosjektet, mens skattemyndighetene kontrollerer og godkjenner kostnadene tilknyttet det godkjente prosjektet.
Skattemyndighetene har funnet det bevist at den lønn som selskapene har utbetalt i kontrollperioden ikke er reell. Som følge av at selskapene ikke har hatt reelle lønnskostnader i kontrollperioden, har skattemyndighetene vurdert at det ikke er sannsynlig at det er knyttet øvrige kostnader til de påståtte forsknings- og utviklingsaktivitetene i selskapene. Den manglende skattemessige fradragsretten medfører en tilsvarende korreksjon i beregningsgrunnlaget for fradrag i skatt for kostnader til forskning og utvikling.
Beløpene slik de er fastsatt for de enkelte år og de enkelte selskap, er slik:
[virksomhet3] AS hadde i kontrollperioden tre godkjente skattefunnprosjekter som ga urettmessige skattefunnutbetalinger i 2004, 2005, 2007, 2008, 2009, 2010 og 2011; 800 000 kroner (i 2004), 800 000 kroner (i 2005), 287 717 kroner (i 2007), 216 327 kroner (i 2008), 1 047 448 kroner (i 2009), 1 035 170 kroner (i 2010) og 1 100 000 kroner (i 2011).
[virksomhet1] AS hadde i 2004 til 2006 ett godkjent skattefunnprosjekt. Selskapet mottok urettmessige skattefunnutbetalinger er i 2004, 2005 og 2006; 94 311 kroner (i 2004), 464 526 kroner (i 2005) og 581 920 kroner (i 2006).
[virksomhet2] AS hadde i 2004 til 2006 ett godkjent skattefunnprosjekt. Selskapet mottok urettmessige skattefunnutbetalinger i 2004, 2005 og 2006; 473 377 kroner (i 2004), 730 097 kroner (i 2005) og 800 000 kroner (i 2006).
[virksomhet4] AS hadde i kontrollperioden to godkjente skattefunnprosjekter. Det er bare det ene av disse, det med prosjektperioden fra 2010 til 2012, som omfattes av saken her. Selskapet mottok urettmessige skattefunnutbetalinger i 2010, 2011 og 2012; 760 169 kroner (i 2010), 1 100 000 kroner (i 2011) og 1 100 000 kroner (i 2012).
[virksomhet5] AS hadde ett godkjent skattefunnprosjekt med prosjektperiode fra 2011 til 2014. Selskapet mottok urettmessige skattefunnutbetalinger i 2011 og 2012; 580 367 kroner (i 2011) og 1 100 000 kroner (i 2012).
[virksomhet6] AS hadde i kontrollperioden ett godkjent skattefunnprosjekt. Selskapet mottok urettmessige skattefunnutbetalinger i 2006, 2007 og 2008; 327 450 kroner (i 2006), 800 000 kroner (i 2007) og 794 316 kroner (i 2008).
[virksomhet6] AS (tidligere [virksomhet6] AS) hadde i kontrollperioden tre godkjente skattefunnprosjekter. Selskapet mottok urettmessige skattefunnutbetalinger i 2006, 2007, 2008 og 2012; 783 524 kroner (i 2006), 774 542 kroner (i 2007), 506 896 kroner (i 2008) og 364 325 kroner (i 2012).
[virksomhet7] AS hadde i kontrollperioden to godkjente skattefunnprosjekter. Selskapet mottok urettmessige skattefunnutbetalinger i 2006, 2007, 2008 og 2012; 448 103 kroner (i 2006), 342 482 kroner (i 2007), 440 028 kroner (i 2008) og 540 612 kroner (i 2012).
De saksøkte har ikke bestridt at uberettigede utbetalinger av skattefunnmidler medfører at staten har skattekrav mot selskapene. De saksøkte har heller ikke bestridt ovennevnte beregninger av utbetalte skattefunnmidler til selskaper de har vært involvert i.
Kravet mot de saksøkte er ikke et skattekrav, men et vanlig erstatningskrav som har sitt grunnlag i mislighold av flere selskapers skattebetalingsforpliktelser.
I HR-2021-530-A avsnitt 38 og 39 uttaler Høyesterett følgende om erstatningskrav som har sitt grunnlag i mislighold av et selskaps forpliktelse til å betale avgiftskrav:
(38) Utgangspunktet er at de økonomiske skadevirkningene av et slikt mislighold først inntrer når det er avklart at selskapet selv ikke vil være i stand til å gjøre opp avgiftskravet. Erstatningskravet er med andre ord subsidiært i den forstand at skattemyndighetene ikke kan velge om de vil forfølge avgiftskravet mot selskapet eller erstatningskravet mot en tredjeperson. Erstatningskravets subsidiære karakter er omtalt i NOU 2009:4 Tiltak mot skatteunndragelser side 229, der det heter:
«Skatte- og avgiftskrav skal i utgangspunktet betales av den skatte- og avgiftspliktige. Når skatter og avgifter ikke betales, påfører dette staten et økonomisk tap. Staten kan i enkelte tilfeller få dette tapet dekket ved å rette erstatningskrav mot andre enn de skatte- og avgiftspliktige.
(...)
Det vil som hovedregel ikke foreligge noe økonomisk tap for staten før det er klart at det resterende skatte- eller avgiftskravet ikke vil bli betalt. Dette vil for eksempel være tilfelle der et skattepliktig selskap er konkurs eller oppløst, eller der tvangsfullbyrdelse har vært forsøkt uten resultat overfor den skatte- eller avgiftspliktige.»
(39) Hovedregelen er altså at staten blir påført et økonomisk tap når det er klart at avgiftskravet ikke vil bli betalt, for eksempel der det avgiftspliktige selskapet er konkurs.
Alle de involverte selskapene er oppløst og retten legger til grunn at de underliggende skattekravene i den grad de ikke er dekket, er tapt.
Skatteetatens beregninger har under saksforberedelsen ikke vært omtvistet. Anførslene fra de saksøkte slik de fremkommer i tilsvar, prosesskriv og sluttinnlegg knytter seg til ansvarsgrunnlag, årsakssammenheng og foreldelse. Retten viser også til beslutning av 23. august 2022 vedrørende krav om utsettelse/omberamming hvor retten blant annet fremholder:
Det er rettens vurdering at en omberamming med sikte på forening av saker ikke er nødvendig. Slik retten ser det er det avgjørende i saken mot de saksøkte hvilken rolle de har hatt i sakskomplekset. Det er derfor ikke noe behov for at sakene mot D og/eller E behandles sammen med denne saken.
Videre viser retten til beslutning av 30. august 2022 vedrørende krav om forening av saken med sakene mot D og E hvor retten viser til sin tidligere beslutning hvor krav om utsettelse/omberamming ikke ble tatt til følge, og utdyper:
Retten viser til sin tidligere beslutning om å ikke omberamme hovedforhandling med sikte på forening av sakene. Retten vurderte at en omberamming med sikte på forening av sakene ikke er nødvendig. Slik retten ser det er det avgjørende i saken mot de saksøkte hvilken rolle de har hatt i sakskomplekset. Det er derfor ikke noe behov for at sakene mot D og/eller E behandles sammen med denne saken.
Det var først under de saksøktes prosedyre at det ble fremholdt at de saksøkte ikke kan ta stilling til hvorvidt utbetalingene fra skattefunnordningen er uberettigede. Retten oppfatter dette som en anførsel om at skattekravene – og dermed erstatningskravene – helt eller delvis er uberettigede. Retten er enig med saksøker i at denne anførselen er for sent fremsatt og må avskjæres, jf. tvl. § 9-16.
Staten har tidligere tatt arrest i bankkonti tilhørende selskapene [virksomhet3] AS (org.nr. [org.nr.1]), [virksomhet6] AS (org.nr. [org.nr.2] – tidligere [virksomhet6] AS), [virksomhet5] AS (org.nr. [org.nr.3]). Det som var innestående på disse kontoene avregnes mot skattekravene mot selskapene.
Som følge av dette har staten redusert kravene om erstatning med følgende beløp:
Retten legger etter dette saksøkers beregninger av skattekravene, med fradrag nevnte beløp, til grunn for beregningen av saksøkers økonomiske tap. Retten kommer nærmere tilbake til dette nedenfor.
For å bli erstatningsansvarlig er simpel uaktsomhet i utgangspunktet tilstrekkelig. For enkelte typer roller er uaktsomhetsansvaret lovfestet. I aksjeselskap følger ansvarsgrunnlaget for daglig leder, styremedlemmer og aksjeeiere av aksjeloven § 17-1 første ledd som lyder slik
Selskapet, aksjeeier eller andre kan kreve at daglig leder, styremedlem, medlem av bedriftsforsamlingen, gransker eller aksjeeier erstatter skade som de i den nevnte egenskap forsettlig eller uaktsomt har voldt vedkommende.
For tap påført saksøker før 2007 er aktuelt ansvarsgrunnlag det ulovfestede culpaansvaret.
Aksjeloven § 17-1 lovfester det alminnelige uaktsomhetsansvaret (skyldansvar) for tap som påføres selskapet eller «andre». Staten som skattekreditor er å regne som «andre» i bestemmelsens forstand. Skyldkravet etter bestemmelsen er forsett eller uaktsomhet.
Tilsvarende som i ulovfestet rett må skadevolder kunne bebreides for ved handling eller unnlatelse å ha opptrådt uforsvarlig eller uaktsomt, jf. bl.a. Høyesteretts avgjørelse i HR-20172375-A avsnitt 25.
Overtredelser av styrets og daglig leders plikter og ansvar etter aksjeloven er momenter som kan tale for at det foreligger ansvar etter aksjeloven § 17-1, jf. bl.a. Høyesteretts dom i HR2016-1440-A med ytterligere henvisninger. Det er imidlertid en risiko å drive virksomhet. Ikke enhver feilvurdering eller kritikkverdig opptreden vil medføre erstatningsansvar, jf. Mads Henry Andenæs, Aksjeselskaper og Allmennaksjeselskaper, 3. utgave 2016, side 647.
Når det gjelder selskapsledelsens oppgaver og ansvar, fremgår disse av aksjelovens § 6-12 flg. Styret skal blant annet sørge for forsvarlig forvaltning av virksomheten, holde seg orientert om selskapets økonomiske stilling og «plikter å påse at dets virksomhet, regnskap og formuesforvaltning er gjenstand for betryggende kontroll». Videre skal styret føre tilsyn med den daglige ledelsen og selskapets virksomhet for øvrig. Styret skal også stå for daglig ledelse dersom selskapet ikke har en daglig leder. Daglig ledelse omfatter også plikt til å sørge for at selskapets regnskap er i samsvar med lov og forskrifter, og at «formuesforvaltningen er ordnet på en betryggende måte». 
Styreleder og daglig leder har også etter skattelovgivningen en rekke plikter. Den 1. januar 2017 trådte ny lov om skatteforvaltning (skfvl.) i kraft og samtidig ble ligningsloven opphevet, jf. skfvl. § 16-1. Overgangsregler følger av skfvl. § 16-2. Etter ligningsloven § 4-2 og § 4-3 jf. § 4-5 skal selvangivelsen leveres av styret for skattepliktig selskap. Det følger av ligningsloven § 4-1 at den som har plikt til å gi opplysninger etter loven skal opptre aktsomt og lojalt, og bidra til at skatteplikten blir klarlagt og oppfylt. Han skal også gjøre skattemyndighetene oppmerksom på feil ved ligningen og skatteoppgjøret. Etter ligningsloven § 4-5 nr. 4 skal den som leverer selvangivelse forsikre at den inneholder så fullstendige opplysninger som han kan gi, at opplysningene er gitt etter beste skjønn og overbevisning og at de ikke på noe punkt er uriktige, samt erklære at han er kjent med at det medfører straffansvar å gi uriktige eller ufullstendige opplysninger. Kravene etter ligningsloven § 4-5 nr. 4 fremgår også direkte av selvangivelsen.
Ved vurderingen av om det foreligger skyldansvar, må det tas utgangspunkt i om aksjeeier/styremedlem/daglig leder har overtrådt de plikter som objektivt sett gjelder for vedkommende. Der disse pliktene er overtrådt, vil det være en presumsjon for at vedkommende har opptrådt uaktsomt, jf. HR-2016-1440-A avsnitt 41.
Et erstatningsansvar forutsetter årsakssammenheng mellom den saksøktes ansvarsbetingende handlinger og skattekreditorenes tap, og årsakssammenhengen må være adekvat. Sentralt i adekvansvurderingen står spørsmålet om skaden er en så upåregnelig, fjern og avledet følge av den skadevoldende handling at det ikke er rimelig å knytte ansvar til den, jf. Rt-2007-172 avsnitt 66.
Dersom man medvirker til en opplysningssvikt overfor skattemyndighetene, og den skattepliktige som en følge av dette betaler for lite skatt, vil det gjerne være adekvat årsakssammenheng mellom den erstatningsbetingende handlingen og skattekreditorenes tap.
De saksøktes formelle posisjoner i de enkelte selskapene ikke bestridt:
[virksomhet3] AS ble registrert i Enhetsregisteret i 2003 og slettet 19. oktober 2015. Selskapet ble stiftet av C. Hun var styreleder fra stiftelsen frem til D overtok vervet 15. november 2012. A var styremedlem fra stiftelsen og i hele perioden saken her gjelder.
[virksomhet1] AS ble registrert i enhetsregisteret 9. oktober 2004 og slettet 22. desember 2007 da fusjonen med [virksomhet3] AS trådte i kraft. Selskapet ble stiftet av D og han var styreleder frem til C overtok vervet 15. august 2006. A og B var styremedlemmer fra 9. oktober 2004 til 22. desember 2007.
[virksomhet2] AS ble registrert i enhetsregisteret 12. oktober 2004 og slettet 22. desember 2007 da fusjonen med [virksomhet3] AS trådte i kraft. Selskapet ble stiftet av D og han var styreleder frem til C overtok vervet 14. august 2006.
A og B var styremedlemmer fra 12. oktober 2004 til 22. desember 2007.
[virksomhet4] AS ble stiftet 7. mai 2010 og slettet 20. desember 2018. Selskapet ble stiftet av B som tegnet seg for hele aksjekapitalen. B var daglig leder og styreleder, C ble valgt til styremedlem og A ble valgt til varamedlem til styret. D ble aksjonær med en eierandel på 33 prosent i januar 2011.
[virksomhet5] AS ble stiftet 15. august 2011 og slettet 10. september 2015. Selskapet ble stiftet av D som tegnet seg for 100 prosent av aksjekapitalen. Ved stiftelsen ble D valgt til styreformann og A og B valgt til styremedlemmer. De hadde disse vervene i hele perioden saken her gjelder.
[virksomhet6] AS ble registrert i Enhetsregisteret 27. november 2001 og slettet 21. desember 2009. I kontrollperioden eide C mer enn 90 prosent av aksjene i selskapet og hun var styremedlem fra 12. juli 2006 og ut kontrollperioden. B var styremedlem fra 1. januar 2006 til 12. juli 2006, deretter var han styreleder frem til 2. juli 2009. A var styremedlem fra 1. juni 2006 og frem til selskapet ble slettet.
[virksomhet6] AS (tidligere [virksomhet6] AS) ble stiftet 3. mars 2006. Selskapet endret navn fra [virksomhet6] AS til [virksomhet6] 27. oktober 2011. Selskapet ble slettet 10. september 2015. B var styreleder fra 20. november 2006 til 8. juni 2009 og styremedlem fra 2011 til 2015. C var styremedlem fra 2006 til 2009 og eide i 2006 mer enn 90 prosent av aksjene. A var styremedlem fra 2006 til 1009 og fra 2011 til 2015.
[virksomhet7] AS ble stiftet av B og en annen person. Selskapet ble registrert i Enhetsregisteret 19. februar 2004 og slettet 10. september 2015. Ved stiftelsen tegnet B seg for 60 prosent av aksjekapitalen og ble valgt som styremedlem. Fra 7. juni 2005 til 18. januar 2006 og fra 24. oktober 2006 til 21. oktober 2014 var han styreleder. I perioden fra 19. januar 2006 til 23. oktober 2006 var han styremedlem. Fra 2006 til 2008 eide C 100 prosent av aksjene, detter ble hennes eierandel redusert til 83,3 prosent. A var styremedlem fra 28. oktober 2008 til 21. oktober 2014 og eide 16,7 prosent av aksjene fra 2008.
De saksøkte forklarte i retten at deres roller i de ulike selskapene i all hovedsak var proforma. Basert på bevisførselen synes det å være liten tvil om at det var D som tok initiativ til å stifte de ulike selskapene og reelt sett traff beslutninger knyttet til skattefunnprosjektene. At de formelle rollene i selskapene var proforma, innebærer imidlertid ikke at de saksøkte kan fritas for ansvar. Dette er vel underbygget i rettspraksis, jf. bl.a. Høyesteretts avgjørelse i Rt-2008-592 avsnitt 15 flg. I avsnitt 20 uttaler Høyesterett:
... styret og den daglige lederen har omfattende overordnede plikter med hensyn til forvaltningen av selskapet. Hensynet til at disse pliktene skal bli effektivt ivaretatt tilsier at personer som aksepterer å bli proforma registrert med de aktuelle funksjonene i
Foretaksregisteret, ikke bare skal risikere straffansvar etter aksjeloven kapittel 19, men også skal kunne holdes strafferettslig ansvarlig etter den øvrige lovgivningen.
Den proformarollen de saksøkte gjennom manglende involvering og kritikkløs tiltro til Ds disposisjoner har utvist, fritar ikke for ansvar. Styreansvaret og ansvaret som styremedlem, daglig leder og/eller eier er strengt. Styret skal fungere som en kontrollorgan og fatte beslutninger om selskapets drift. Styrets og daglig leders signaturer gir selskapets disposisjoner legitimitet utad – dette gjelder både signering av timelister, selvangivelser og andre selskapsdokumenter. De saksøkte kan dermed ikke fritas fra ansvar fordi de ukritisk har stolt på Ds avgjørelser og de dokumentene han la frem for dem til signering – selv om han er nær familie.
C, A og B hadde et selvstendig ansvar som daglig leder, eier, styremedlem og styreleder av selskapene for å ivareta de pliktene som tilligger slike posisjoner. Etter rettens syn skjerper det de saksøktes aktsomhetsplikt at de har vært klar over at deres roller var proforma.
På bakgrunn av de saksøktes forklaringer i retten, er det klart sannsynliggjort at alle de tre saksøkte har neglisjert sitt lovbestemte forvaltningsansvar og tilsynsansvar etter aksjeloven §§ 6-12 og 6-13 samt sitt ansvar etter ligningsloven.
Alle de tre saksøkte forklarte at de signerte timelister, dokumenter og årsregnskaper mv. som D og eventuelt regnskapsfører hadde utarbeidet, uten å sjekke opplysningene nærmere. De forklarte at de la alle opplysningene rundt skattefunnprosjektene til grunn som riktige, uten føre tilsyn med hvem de ansatte i De forente arabiske emirater faktisk var eller hva slags aktivitet som spesifikt foregikk i kostnads- og utviklingsprosjektene. Når det gjaldt styremøter, forklarte de at det var D som tok styringen og at det ikke var særlig prat om selve driften av selskapene eller regnskapene. De saksøkte signerte kun på timelister, årsregnskaper og andre styrevedtak som var ferdig utfylt, og som D la frem for dem.
Retten mener at dersom de tre saksøkte hadde utført sine lovbestemte plikter, ville de utvilsomt ha oppdaget at aktiviteten i de enkelte selskapene ikke var reell, og at det dreide seg om fiktive lønnskostnader for arbeidstakere som ikke utførte noe forsknings- og utviklingsarbeid.
Tilsvarende ville de saksøkte også ha oppdaget at opplysningene som ble rapportert inn i selvangivelsene og årsregnskapene, ikke var riktige.
Retten konkluderer etter dette med at det foreligger et erstatningsbetingende ansvarsgrunnlag både etter aksjeloven § 17-1 og det ulovfestede culpaansvaret.
C, A og B har ved sin opptreden både grovt uaktsomt, og til dels forsettlig, forvoldt staten en økonomisk skade ved å gi uriktige opplysninger til Skatteetaten vedrørende skattefunnprosjekter, og dermed urettmessig motta skattefradrag for forsknings- og utviklingskostnader som ikke var reelle.
Statens er påført et økonomisk tap som i det alt vesentlige ikke dekket. Etter rettens syn, er det ingen tvil om at misbruket av skattefunnordningen ikke ville vært mulig dersom de saksøkte ikke hadde påtatt seg de formelle rollene de hadde i selskapene og forsømt sine lovbestemte plikter slik de gjorde.
Retten finner etter dette at det er sannsynliggjort at de tre saksøkte har opptrådt grovt uaktsomt, jf. aksjeloven § 17-1 og det ulovfestede culpaansvaret. De saksøktes handlinger og deres neglisjering av lovbestemte plikter har påført staten et økonomisk tap, og det er nødvendig årsakssammenheng mellom handlingen og skaden.
Rettens konklusjon er at staten har erstatningskrav mot C, A og B etter aksjeloven § 17-1, og det ulovfestede culpaansvaret.
Erstatningskravene er dels overlappende, og bygger dels på solidaransvar. Retten kommer nærmere tilbake til dette nedenfor.
Skattekreditorenes krav på erstatning for tapt skatt kan foreldes. Partene er enige om at spørsmålet reguleres av foreldelsesloven § 9 nr. 1.
Utgangspunktet etter denne bestemmelsen er at krav på skadeserstatning foreldes tre år etter «den dag da skadelidte fikk eller burde skaffet seg nødvendig kunnskap om skaden og den ansvarlige».
Det er på det rene at foreldelsesfristen ble avbrutt 14. august 2020 ved at det ble tatt ut forliksklage.
Avgjørende for hvorvidt de enkelte kravene er foreldet er følgelig om skattemyndighetene hadde eller burde skaffet seg nødvendig kunnskap om skaden og den ansvarlige, før 14. august 2017. Partene er enige om dette.
Kravet til kunnskap om skaden og den ansvarlige etter foreldelsesloven § 9 nr. 1 er forstått slik at skadelidte må ha fått slik kjennskap til de økonomiske skadevirkninger han er påført eller antas å bli påført, at han objektivt sett har grunnlag for og en oppfordring til å reise søksmål, jf. Rt-2011-1029 avsnitt 35 og 36.
I Anne Cathrine Røed, «Foreldelse av fordringer» (2010) på side 298, fremgår:
Høyesterettsavgjørelser har lagt til grunn at «foreldelsesfristen begynner å løpe fra det tidspunkt da skadelidte hadde eller burde skaffet seg slike kunnskaper om skaden og skadevolder at han hadde en oppfordring til å gå til søksmål med utsikter til et positivt resultat». Dette syn fremkommer i Rt-1967-1182, og er senere fulgt opp i en omfattende rettspraksis. I dette ligger det imidlertid ikke at fordringshaver kan vente med å avbryte foreldelsesfristen til han er sikker på at søksmålet vil føre frem. Foreldelsesreglene ville bli uten realitet dersom det ble krevet kunnskap om utfallet av søksmålet. Både i forhold til ny og gammel foreldelseslov er det lagt til grunn at foreldelsesfristen begynner å løpe når «skadelidte sitter inne med slike opplysninger at han – tross uvisshet om hvilket utfall søksmålet vil få – har rimelig grunn til å få ansvarsforholdet prøvet ved domstolene.»
I HR-2021-530-A uttaler Høyesterett følgende i avsnitt 42 og 43:
(42) I etterberegningstilfellene vil en tilsvarende kunnskap ofte ikke foreligge før det er truffet endringsvedtak mot den avgiftspliktige etter skatteforvaltningsloven § 12-1 første ledd. Som allerede nevnt, er det endringsvedtaket som utløser forfallstidspunktet, og som igjen er gjenstand for inndriving av kravet. Med mindre det er holdepunkter for noe annet, er det først når inndrivingen ikke lykkes, at man kan konstatere at avgiftskravet er tapt.
(43) Dersom det avgiftspliktige selskapet er konkurs, eller det av andre grunner er på det rene at den avgiftspliktige er ute av stand til å gjøre opp avgiftskravet, vil foreldelsesfristen etter mitt syn kunne begynne å løpe uavhengig av om det er truffet endringsvedtak mot den avgiftspliktige.
Av samme dom avsnitt 49 og 51 fremgår:
(49) Det er videre på det rene at skatte- og avgiftskrav kan meldes i den skatte- og avgiftspliktiges konkursbo selv om myndighetene ikke har truffet vedtak om fastsetting, jf. Rt-1949-743 og Rt-1961-1217. I sin uttalelse 8. september 1993, JDLOV-1993-2199, fremholder Justisdepartementets lovavdeling – blant annet under henvisning til Rt-1949-743 – at det «må regnes som sikker rett at skattekrav i konkursrettslig sammenheng regnes som oppstått når den skattepliktige inntekt er innvunnet av skyldneren, selv om dette skjer før ligningsvedtaket treffes, eller Stortinget fatter sitt skattevedtak». Dette illustrerer at spørsmålet om når et krav anses å ha oppstått, må vurderes i tilknytning til det regelverket som skal anvendes.
(50) Jeg kan i det hele tatt ikke se hva som skulle være begrunnelsen for å gå veien om et endringsvedtak når det er på det rene at staten vil lide et tap fordi selskapet eller dets konkursbo er ute av stand til å betale avgiftskravet.
(51) Verken selskapet eller konkursboet vil i slike situasjoner ha noen reell interesse av å ivareta sine partsrettigheter under endringssaken. Uten en reell motpart vil forvaltningsprosessen bli «amputert» og vanskelig kunne tjene sitt formål. Når det avgiftspliktige selskapet er konkurs, er det heller ikke mulig å foreta noen enkeltforfølgning av avgiftskravet. Det gir da liten mening å treffe endringsvedtak for å fastslå forfallstidspunkt og oppnå særlig tvangsgrunnlag for utlegg etter tvangsfullbyrdelsesloven § 7-2 første ledd bokstav e, jf. skattebetalingsloven § 14-1, jf. § 1-1.
Det kan med andre ord tenkes tilfeller hvor tidspunktet for et endringsvedtak om skatteplikt ikke har avgjørende betydning for når foreldelsesfristen etter foreldelsesloven § 9 begynner å løpe.
Det avgjørende spørsmålet blir dermed om skattemyndighetene hadde oppfordring til å gå til søksmål mot C, A og/eller B mer enn tre år før forliksklage ble tatt 14. august 2020, altså før 14. august 2017. Dette må bero på en konkret vurdering. Selv om skaden ikke behøver å være kartlagt i detalj, må skattemyndighetene gis mulighet til å skaffe seg en viss oversikt over tapets omfang, jf. Rt1997-1070 på side 1079. I komplekse og omfattende saker vil dette naturlig nok ta lenger tid enn i mer kurante saker, jf. HR-2021-530-A.
Når det gjelder den konkrete vurderingen i saken her, tar retten utgangspunkt i at Skatteetaten 11. juli 2013 anmeldte C for bedrageri og for brudd på ligningsloven, regnskapsloven og bokføringsloven. I anmeldelsen ble det blant annet vist til at hun i sine ulike verv og sin tilknytning til [virksomhet4] AS, [virksomhet1] AS, [virksomhet2] AS, [virksomhet6] AS, [virksomhet6] AS (tidligere [virksomhet6] AS) og [virksomhet3] AS har gitt uriktige opplysninger i disse selskapenes selvangivelser eller medvirket til dette.
I anmeldelsen opplyses at Skatt Sør har «mistanke» om at selskapene har overrapportert kostnadene til FoU i forbindelse med krav på skattefunnfradrag og at det er «påfallende» at de aktuelle selskapene «går i pluss år etter år» ved at «de har mindre lønnskostnader enn de skulle ha hatt bare for å ha krav på de skattefunnfradrag de har krevd, og uansett «ingenting igjen» til eventuell inntektsskapende aktivitet/drift».
Slik retten ser det hadde skattemyndighetene på tidspunktet for inngivelse av anmeldelsen god oversikt over mulig uriktig rapportering og urettmessige skattefunnutbetalinger til de nevnte selskapene i perioden frem til 2011. At skattemyndighetene fant det «påfallende» at selskapene hadde positive resultater og hadde «mistanke» om overrapportering av kostnader, er etter rettens syn likevel ikke tilstrekkelig til å konstatere at skatteetaten hadde «kunnskap» verken om skatteunndragelse eller om noen skade i erstatningsrettslig forstand.
Under etterforskningen ble skatteetatens mistanke styrket. 9. desember 2014 sendte skatteetaten varsel om endring av ligning og varsel om tilleggsskatt til [virksomhet3] AS, [virksomhet1] AS og [virksomhet2] AS. I varslene fremkommer at skatteetaten finner det «sannsynlig» at selskapene urettmessig har fradragsført kostnader.
Etter rettens syn er heller ikke dette tilstrekkelig til å konstatere at skatteetaten hadde «kunnskap» verken om skatteunndragelse eller om noen skade i erstatningsrettslig forstand.
Politiets etterforskning av saken ble overført til Økokrim høsten 2015. I 2016 fikk skatteetaten innsyn i etterforskningen og sakens dokumenter. Skatteetaten påbegynte da utarbeidelse av bokettersynsrapporter. Disse ble ferdigstilt i perioden oktober 2017 til oktober 2018 og varsel om endring av ligning ble sendt til alle selskapene. I varslene ble det satt frist for tilsvar. Slik retten ser det var det først etter utløpet av tilsvarsfristene (fra 8. november 2017 til 26. oktober 2018) at det var mulig for skatteetaten å konstatere at et var unndratt skatt.
Slik retten ser det fikk, eller burde Skatteetaten skaffet seg, nødvendig kunnskap om «skaden og den ansvarlige» tidligst noe tid etter at fristen for tilsvar i varslene hadde utløpt i november 2017 til oktober 2018, jf. foreldelsesloven § 9. Det kan ikke med rimelighet sies å ha foreligget verken noe tilnærmelsesvis avklart økonomisk tap, eller kunnskap om dette, før i perioden november 2017 til oktober 2018. Retten kan derfor ikke se at det, i relasjon til foreldelsesloven § 9 nr. 1, forelå – eller burde foreligget – nødvendig kunnskap til å fremme erstatningskrav etter aksjeloven § 17-1 før dette.
Kunnskap om manglende innbetaling av skatt gir ikke nødvendigvis kunnskap om noen skade i foreldelseslovens forstand. Generelle erfaring viser at mange selskaper etter hvert innbetaler skyldige beløp. I dette tilfellet var imidlertid dette ikke sannsynlig, i og med at samtlige selskaper, med unntak av [virksomhet4] AS, var slettet fra Enhetsregisteret da varslene ble sendt ut.
[virksomhet4] AS ble slettet fra Enhetsregisteret 20. desember 2018. Manglende betaling av skatt sammenholdt med at selskapene hadde opphørt å eksistere medfører etter rettens syn at det når kravet er klarlagt, kan konstateres å foreligge en skade i erstatningsrettslig forstand.
Retten finner etter dette at Skatteetaten ikke hadde nødvendig kunnskap om skaden og den ansvarlige tidligere enn tre år før forliksklage ble tatt ut i august 2020.
Retten kan som nevnt ikke se at det er holdepunkter for at skatteetaten «burde skaffet seg» nødvendig kunnskap om skaden og den ansvarlige på et tidligere tidspunkt enn de de facto gjorde. Retten viser i denne sammenheng til at det var et betydelig beslagsmateriale som ble gjennomgått i forbindelse med politietterforskningen og at første bokettersynsrapport i sakskomplekset forelå i oktober 2017. Også dette er innenfor treårsfristen.
At anmeldelsen i 2013 i det alt vesentlige var identisk med erstatningskravet i saken, fører etter det ovenstående ikke til et annet resultat.
Erstatningskravene er følgelig ikke foreldet.
Erstatningskravene er som sagt dels overlappende, og bygger på solidaransvar. I de selskapene hvor de saksøkte har hatt sentrale verv finner retten det riktig å dele ansvaret likt mellom dem. Fordelingen blir da slik:
[virksomhet3] AS mottok urettmessige skattefunnutbetalinger i 2004, 2005, 2007, 2008, 2009,
2010 og 2011 med til sammen 5 286 662 kroner. Selskapet ble stiftet av C. Hun var styreleder fra stiftelsen frem til D overtok vervet 15. november 2012. A var styremedlem fra stiftelsen og i hele perioden saken her gjelder.
C og A holdes solidarisk ansvarlig for tapet på 5 286 662 kroner.
[virksomhet1] AS mottok urettmessige skattefunnutbetalinger er i 2004, 2005 og 2006.
Selskapet ble stiftet av D og han var styreleder frem til C overtok vervet 15. august 2006. A og B var styremedlemmer fra 9. oktober 2004 til 22. desember 2007.
C, A og B holdes solidarisk ansvarlig for tapet i 2006 som var på 581 920 kroner.
A og B holdes solidarisk ansvarlig for tapet i 2004 og 2005 som til sammen var på 558 837 kroner.
[virksomhet2] AS mottok urettmessige skattefunnutbetalinger i 2004, 2005 og 2006. Selskapet ble stiftet av D og han var styreleder frem til C overtok vervet 14. august 2006. A og B var styremedlemmer fra 12. oktober 2004 til 22. desember 2007.
C, A og B holdes solidarisk ansvarlig for tapet i 2006 som var på 800 000 kroner.
A og B holdes solidarisk ansvarlig for tapet i 2004 og 2005 som til sammen var på 1 203 474 kroner.
[virksomhet4] AS mottok urettmessige skattefunnutbetalinger i 2010, 2011 og 2012. Selskapet ble stiftet av B som tegnet seg for hele aksjekapitalen. B var daglig leder og styreleder, C ble valgt til styremedlem og A ble valgt til varamedlem til styret. D ble aksjonær med en eierandel på 33 prosent i januar 2011.
C og B holdes solidarisk ansvarlig for det samlede tapet på 2 960 169 kroner.
[virksomhet5] AS mottok urettmessige skattefunnutbetalinger i 2011 og 2012. Selskapet ble stiftet av D som tegnet seg for 100 prosent av aksjekapitalen. Ved stiftelsen ble D valgt til styreformann og A og B valgt til styremedlemmer. De hadde disse vervene i hele perioden saken her gjelder.
A og B holdes solidarisk ansvarlig for det samlede tapet på 1 680 367 kroner.
[virksomhet6] AS mottok urettmessige skattefunnutbetalinger i 2006, 2007 og 2008. C mer enn 90 prosent av aksjene i selskapet og hun var styremedlem fra 12. juli 2006 og ut kontrollperioden. B var styremedlem fra 1. januar 2006 til 12. juli 2006, deretter var han styreleder frem til 2. juli 2009. A var styremedlem fra 1. juni 2006 og frem til selskapet ble slettet.
C, A og B holdes solidarisk ansvarlig for det samlede tapet på 1 921 766 kroner.
[virksomhet6] AS (tidligere [virksomhet6] AS) mottok urettmessige skattefunnutbetalinger i 2006, 2007, 2008 og 2012. B var styreleder fra 20. november 2006 til 8. juni 2009 og styremedlem fra 2011 til 2015. C var styremedlem fra 2006 til 2009 og eide i 2006 mer enn 90 prosent av aksjene. A var styremedlem fra 2006 til 2009 og fra 2011 til 2015.
C, A og B holdes solidarisk ansvarlig for tapet i 2006, 2007 og 2008 som utgjør 2 064 962 kroner.
A og B holdes solidarisk ansvarlig for tapet i 2012 som utgjør 364 325 kroner.
[virksomhet7] AS mottok urettmessige skattefunnutbetalinger i 2006, 2007, 2008 og 2012. Ved stiftelsen tegnet B seg for 60 prosent av aksjekapitalen og ble valgt som styremedlem. Fra 7. juni 2005 til 18. januar 2006 og fra 24. oktober 2006 til 21. oktober 2014 var han styreleder. I perioden fra 19. januar 2006 til 23. oktober 2006 var han styremedlem. Fra 2006 til 2008 eide C 100 prosent av aksjene, detter ble hennes eierandel redusert til 83,3 prosent. A var styremedlem fra 28. oktober 2008 til 21. oktober 2014 og eide 16,7 prosent av aksjene fra 2008.
C og B holdes solidarisk ansvarlig for tapet i 2006 og 2007 som utgjør 790 585 kroner
C, A og B holdes solidarisk ansvarlig for tapet i 2008 og 2012 som utgjør 980 000 kroner.
Oppsummert: 
C, A og B holdes solidarisk ansvarlige for 581 920 + 800 000 + 980 000 + 1 921 766 + 2 064 962 = 6 348 648 kroner.
C og B holdes solidarisk ansvarlige for 2 960 169 + 558 837 + 790 585 = 4 309 591 kroner.
A og B holdes solidarisk ansvarlige for 558 837 + 1 203 474 + + 1 680 367 + 364 325 = 3 807 003 kroner.
C og A holdes solidarisk ansvarlige 5 286 662 kroner.
Staten har som nevnt tidligere tatt arrest i bankkonti tilhørende selskapene [virksomhet3] AS
(org.nr. [org.nr.1]), [virksomhet6] AS (org.nr. [org.nr.2] – tidligere [virksomhet6] AS), [virksomhet5] AS (org.nr. [org.nr.3]). Det som var innestående på disse kontoene avregnes mot skattekravene mot selskapene og kravene på erstatning reduseres tilsvarende.
Staten har opplyst at det samlede erstatningskravet etter dette utgjør 18 834 758 kroner og at ansvaret for C skal begrenses til 15 188 806 kroner, for A til 15 084 0011 kroner og for B til 13 567 919 kroner. Retten finner ikke grunn til å gå nærmere inn på dette, idet retten har funnet vilkårene for lemping oppfylt.
Et erstatningsansvar kan lempes etter skadeserstatningsloven § 5-2. Lempingsregelen gjelder også for erstatningsansvar ilagt med hjemmel i aksjeloven § 17-1, se aksjeloven § 17-2. Av bestemmelsens første punktum fremgår at erstatningsansvaret kan lempes når retten finner at ansvaret er «urimelig tyngende» for den ansvarlige. Ved avgjørelsen skal det tas hensyn til «skadens størrelse, den ansvarliges økonomiske bæreevne, foreliggende forsikringer og forsikringsmuligheter, skyldforhold og forholdene ellers».
Utgangspunktet er at skadelidte har krav på full erstatning. Kravet på erstatning bygger på sterke legislative hensyn, og det skal sterke grunner til å bryte med disse. Et eventuelt lempingsresultat må ikke bli urimelig overfor skadelidte, jfr. Prp. 1973 s. 40. Mot hensynet til skadelidte står hensynet til den ansvarlige. Sentralt er her skadevolders «økonomiske bæreevne» sett i forhold til «skadens størrelse». Kriteriet «urimelig tyngende» knytter seg først og fremst til den ansvarliges samlede økonomiske situasjon, dvs. hans formuesforhold, inntekt, inntektsmuligheter i fremtiden, forsørgelsesplikter o.l. Spørsmålet blir om økonomien til de saksøkte sett i forhold til erstatningssummen er slik at ansvaret blir urimelig tyngende. Vilkåret «urimelig tyngende» er strengt, det vil si at det skal mye til. Skadelidte skal ha full dekning, mens skadevolderen skal ha vern mot ruinerende ansvar. Særlig kan lempingsregelen være aktuell for privatpersoner uten formue eller forsikring. Men også i slike tilfeller skal lemping bare skje i unntakstilfeller. Dette gjelder både forsettlige og uaktsomme overtredelser og selv om det er små utsikter til at den ansvarlige vil bli i stand til å betale kravet i sin helhet. Som eksempel fra rettspraksis hvor lemping er nektet ved uaktsomme overtredelser av skattelovgivningen, kan det vises til LB-2012-40411 (overfor tiltalte B) og LB-2013-191777. Borgarting lagmannsrett la i sistnevnte dom til grunn at selv om den proforma daglige lederen og styrelederen ble lurt av sin egen bror og den involverte advokaten, skulle det ikke skje noen lemping av ansvaret.
I saken her taler hensynet til skyldforhold taler etter rettens syn mot lemping. Retten har funnet det bevist at de saksøkte har opptrådt grovt uaktsomt ved utøvelsen av sine formelle posisjoner. Retten mener det også er sannsynliggjort at de saksøkte har opptrådt delvis forsettlig, herunder at de visste at visse opplysninger gitt i forbindelse med skattefunnprosjektene ikke var korrekte.
C har levert timer og signert timelister i [virksomhet7] AS og [virksomhet5] AS, selv om hun ikke hadde utført noe arbeid i selskapet. Etter egen forklaring forstod hun ikke at timelisten gjaldt henne selv. Hun bare signerte timelister etter beskjed fra ektemannen sin, D. Etter rettens vurdering er denne forklaringen lite troverdig i og med at antall timer, hvem som er ansatt og hvilket prosjekt det gjelder fremgår av timelistene. Timeantallet er dessuten svært omfangsrikt, til tross for at C etter egen forklaring ikke arbeidet i det hele tatt. Dette underbygger etter rettens syn at C forstod at hun signerte for fiktive arbeidstimer. Det er også påfallende at hun ikke hadde innsikt i hva de ulike selskapene angivelig jobbet med, til tross for at hun bodde i Dubai over flere år. A har signert og attestert timelister uten at hun har utført reelt arbeid knyttet til skattefunnprosjektet i det enkelte selskap. Hun har levert timelister knyttet til skattefunnprosjekt i [virksomhet7] AS i 2008 og 2012, på henholdsvis 466 og 248 timer. I retten har hun ikke kunnet redegjøre for hva disse arbeidstimene dreide seg om, men erkjente at det var hennes underskrift. Hun forklarte at hun aldri har jobbet med webdesign, slik det fremgår av timelistene at hun skal ha gjort.
B var aktivt involvert i [virksomhet7] AS. Dette fremgår blant annet ved den dokumentasjonen som er sendt inn til Norges Forskningsråd, herunder søknadsrapport, årsrapport mv., sammenholdt med epostkorrespondanse og hans egen forklaring i retten. B forklarte at han ikke har sett noen ansatte i selskapene han har vært involvert i, og at han ikke har hatt kontakt med de ansatte som skulle designe, utvikle og drive skattefunnprosjekt. Til tross for dette har B attestert timelister for arbeid som angivelig ble utført av ansatte i Dubai for [virksomhet7] AS, i blant annet 2007 og 2008. Han har også attestert sin kones timelister, selv om hun ikke hadde utført reelt arbeid, jf. redegjørelsen over.
Også fremlagt e-postkorrespondanse underbygger at både A og B var kjent med at det ble ført fiktive timelister på skattefunnprosjekter. Retten viser til epostkorrespondanse fra 24. april 2010 mellom A og D hvor B var kopimottaker. Her foreslår D at familiens reise til Dubai kan finansieres ved å føre timer på barnebarna, F og G. D skriver:
Slapp av, jeg planlegger Dubai tur som følger:
F og G. Billett til Dubai belastes på [virksomhet3], så får vi skrive noen timer, betale ut litt lønn og skrive noe diett. Alt dette vil bli kostnadsført på [virksomhet3] skattefunn prosjekt slik at vi får 20% tilbake. Jeg mener at jeg skal klare å dekke alle kostnadene under prosjektet.
Du A, der bør vi bokføre billetter og bokføre diett. Vi må lage et nytt skattefunn prosjekt til deg slik at du kan skrive timer mens du er her nede.
Som eksempel.
Reise tur/retur Dubai for oppstart av skattefunn prosjekt ca. 6000.
Diett, 2.500 pr. dag i 20 dager = 50.000 (her må jeg sjekke skatt på diett først) Skattefunn timer, jobb i Dubai. ca. 170 timer a kr. 100
Tilskudd fra skattefunn kun for din tur til Dubai
Reise 6000 20% Kr. 1.200
Diett 50.000 20% kr. 10.000
Skattefunn 170 * 100 Kr. 17.000
Tilsammen støtte kr. 28.200
Jeg planlegger et nytt prosjekt og da kan B reise ned til Dubai for igangsetting av prosjektet. Der kan jeg også skrive endel kostnader.
Hold mine tanker for dere selv, men det er viktig at vi får startet opp skattefunn prosjektet til HMU.
A svarte:
Vi slapper av ift tur, vi har spart de 50000, og kanskje vi klarer å spare litt til i mai og juni.
Går nesten litt sport i å se hvor lite penger vi kan bruke:)
Putt sobril i mamma så går det så fint så, he he
B har det klart for seg et skattefunnprosjekt for HMU, vi får ta noen runder når du kommer hjem med tur, skattefunn og selvangivelse:9)
Selv om retten mener det er sannsynliggjort at de saksøkte har opptrådt grovt uaktsomt og delvis forsettlig i forbindelse med skatteunndragelsene, synes det å være liten tvil om at det er D som reelt sett har organisert og lagt til rette for misbruk av skaffefunnordningen. Retten viser her til de saksøktes forklaringer om Ds rolle i selskapene, og hans egen erkjennelse i politiavhør og i retten. Ifølge D har ikke familiemedlemmene vært særlig involvert i skattefunnprosjektene, men han ba dem om å påta seg styreverv slik at selskapene formelt sett var registrert i Norge og dermed kunne søke om skattefunnmidler. Anmeldelsen mot de tre saksøkte ble for øvrig også henlagt, mens Økokrim valgte å ta ut tiltalte mot D. Det er med andre ord D som har hatt den dominerende rollen i selskapene.
Retten mener skyldmomentet veier tungt som argument mot å lempe ansvaret. Det sentrale skjønnstema er likevel om ansvaret vil virke «urimelig tyngende».
Når det gjelder skadens størrelse har retten kommet til at C til sammen er medansvarlig for 15 188 806 kroner, A for 15 084 011 kroner og B for kroner 13 567 919 kroner.
De saksøkte forklarte i retten at de ikke hadde styreansvarforsikring og heller ikke har formue. Det er ikke fremlagt dokumentasjon hva gjelder de saksøktes inntekt og formue, men de saksøkte forklarte i retten at de har begrenset med midler; C er pensjonist og ekteparet B har en helt gjennomsnittlig inntekt og gjeldsforpliktelser knyttet til egen bolig.
Det er rettens vurdering at de saksøkte neppe har praktisk mulighet for å betale full erstatning. Selv med en betydelig reduksjon i erstatningsbeløpet vil de saksøkte ha en meget trang økonomi i mange år fremover. At ansvaret vil være tyngende, selv etter en lempning, er derfor på det rene. Når det i § 5-2 vises til «den ansvarliges økonomiske bæreevne», finner retten at dette klart trekker i retning av lempning.
Sett i sammenheng med de saksøktes underordnede rolle i forhold til D, finner retten at deres ansvar skal lempes. Betaling av full erstatning vil bare kunne skje ved oppofrelser som etter rettens syn ikke står i noe rimelig forhold til den bebreidelse som kan rettes mot dem, og vil etter rettens syn være «urimelig» tyngende for de saksøkte.
Lempning skal ikke skje uten at det legges betydelig vekt på skadelidtes interesse. Her er det snakk om fellesskapets midler. Etter rettens syn er det likevel i skadelidtes interesse at erstatningen settes til et beløp de saksøkte kan ha mulighet for å betale. Det vil være av begrenset betydning for staten å tilkjenne en erstatning som ikke blir betalt. Det er derfor etter rettens mening riktig å lempe ansvaret slik at de saksøktes betalingsevne ikke blir ødelagt. Et ansvar som kan bæres selv om det er tungt, vil også ha betydning for betalingsviljen.
På bakgrunn av de saksøktes forklaringer, legger retten til grunn at betalingen av erstatningen må lånefinansieres. Et lån på rundt 3,5 millioner kroner for hver av de saksøkte bør være mulig å betjene med deres eiendeler, inntekter og inntektspotensiale.
Etter rettens syn taler allmenn- og individualpreventive hensyn mot lempning i et tilfelle som dette, men størrelsen på erstatningen vil her uansett virke så tyngende at et prevensjonshensynene ikke vil bli svekket.
Etter en helhetsvurdering av de forhold som er av betydning for spørsmålet om lempning, settes samlet erstatning til 10,5 millioner kroner som de saksøkte holdes solidarisk ansvarlig for. Retten mener erstatningsnivået da er satt slik at låne- og betalingsmulighetene blir noenlunde realistiske.
Etter tvisteloven § 20-2 første ledd har en part som har vunnet saken, krav på full erstatning for sine sakskostnader fra motparten. Etter andre ledd er saken vunnet hvis parten har fått medhold fullt ut eller i det vesentlige. Utgangspunktet for vurderingen vil være partenes påstander sammenholdt med domsresultatet.
De saksøkte påsto seg frifunnet. Staten la i stevningen ned slik påstand:
Opprinnelig påstand var dermed utformet slik at de samlede kravet var på nærmere 45 millioner kroner.
Slik retten ser det har ingen av partene fått medhold fullt ut eller i det vesentlige. Ingen av partene kan da anses å ha vunnet saken, jf. tvisteloven § 20-2 første og andre ledd, mens begge parter har fått medhold av betydning, jf. tvisteloven § 20-3.
Selv om staten har vunnet frem hva gjelder vilkårene for erstatning, innebærer tingrettens resultat at det samlede idømte erstatningsbeløpet er betydelig lavere enn summen av beløpene slik de fremkom i opprinnelig påstand. Dette gjelder både differansen og den relative betydningen av differansen, jf. Rt-2010-727.
Hovedregelen når ingen av partene har vunnet saken, er at partene dekker hver sine kostnader. Det kan gjøres unntak fra dette når tungtveiende grunner tilsier det, slik at en part som har fått medhold av betydning helt eller delvis kan tilkjennes sakskostnader. Terskelen for dette er relativt høy, se blant annet HR-2018-267-U avsnitt 26.
Ved vurderingen av om en part har fått medhold av betydning og om det foreligger tungtveiende grunner for tilkjennelse av sakskostnader, skal det særlig legges vekt på hvor mye parten har fått medhold i, og andelen av sakskostnadene som knytter seg til den delen av saken, i tillegg til momentene i § 20-2 tredje ledd, jf. tvisteloven § 20-3 andre punktum. Det har også betydning hvor «hovedtyngden i de reelle tvistepunkter har ligget», jf. blant annet Rt-2011-1294 avsnitt 19.
Slik retten ser var hovedtyngden i saken både knyttet til vilkårene for erstatning, spørsmål om foreldelse og utmåling/lemping. Ut fra en samlet vurdering kan retten ikke se at det foreligger tungtveiende grunner for å tilkjenne noen av partene sakskostnader.
Resultatet blir at hver av partene bærer egne sakskostnader.
På grunn av andre gjøremål er dommen ikke avsagt innen lovens frist.
DOMSSLUTNING
Retten er kommet til at samtlige vilkår for erstatning er oppfylt og at statens krav ikke er foreldet.
Retten finner at vilkårene for lemping er oppfylt og erstatningen settes til 10,5 millioner kroner som de saksøkte holdes solidarisk ansvarlig for.
Når det gjelder sakskostnader har retten kommet til at hver av partene skal dekke egne kostnader.
De alminnelige vilkårene for erstatningsansvar gjelder for krav på erstatning for tapt skatt: Det må foreligge et ansvarsgrunnlag og et økonomisk tap, og det må være adekvat årsakssammenheng mellom ansvarsgrunnlaget og tapet. Kravet må heller ikke være foreldet.
Beviskravet i erstatningssaker er som hovedregel alminnelig sannsynlighetsovervekt. Det følger av rettspraksis at det gjelder et skjerpet beviskrav for faktiske omstendigheter som innebærer at en part har opptrådt sterkt klanderverdig, eller som av andre grunner vil være særlig belastende. Et belastende faktum er i seg selv ikke alltid tilstrekkelig til å fravike hovedregelen. Spørsmålet om beviskravet skal skjerpes, beror også på om det foreligger mothensyn, og det kreves en særlig begrunnelse for å fravike hovedregelen om alminnelig sannsynlighetsovervekt, se HR-2018-874-A avsnitt 12 og 13. Ved vurderingen av om den erstatningsbetingende handlingen må anses for å utgjøre et sterkt belastende faktum, vil sakens omfang og betydningen for den enkelte kunne ha betydning.
I saken her er det krevd erstatning for urettmessig utbetalte skattefunnmidler i perioden fra og med 2004 til og med 2012.
Retten bemerker at ny lov om skatteforvaltning (skfvl.) trådte i kraft 1. januar 2017 samtidig som ligningsloven ble opphevet, jf. skfvl. § 16-1. Overgangsregler følger av skfvl. § 16-2 hvoretter det er fristreglene i ligningsloven som gjelder for saker som ble tatt opp til endring før 2017, og fristreglene i skfvl. som gjelder for saker som ble tatt opp til endring etter dette tidspunktet.
Det er ikke anført at fristreglene for endring av ligning er til hinder for å fremme noen av de kravene som er fremmet i saken her, og retten finner derfor ikke grunn til å gå nærmere inn på dette.
Felles for selskapene som omfattes av denne saken, er at de har fått godkjent ulike forsknings- og/eller utviklingsprosjekter (FoU-prosjekter), slik at virksomhetene kunne oppnå fradrag direkte i skatt og trygdeavgift for en prosentvis andel av prosjektkostnadene, jfr. skattelovens § 16-40 flg. med tilhørende forskrifter. Det er dette som omtales som skattefunnordningen.
Skattefunnordningen gjelder for alle næringer og selskapsformer, og det er ingen begrensninger/krav hva gjelder antall ansatte eller omsetning. Det er heller ingen begrensninger når det gjelder tema for skattefunnprosjektet, så lenge prosjektet er målrettet og avgrenset og handler om å utvikle en ny eller forbedret vare, tjeneste eller produksjonsprosess som er til nytte for virksomheten.
For å kunne søke skattefunn, må virksomheten være skattepliktig til Norge. Virksomheter som ikke er i skatteposisjon får støtten utbetalt av Skatteetaten gjennom skatteoppgjøret og man behøver således ikke gå med overskudd for å ha nytte av skattefunnordningen. Virksomheten må selv kreve skattefradraget ved ligningen og skal uoppfordret vedlegge fastsatt skjema som må være attestert av revisor. Kostnadene som inngår i fradragsgrunnlaget må i henhold til skattelovens § 16-40 være direkte tilknyttet det godkjente prosjektet, og kostnadene må etter sin art være fradragsberettiget etter skattelovens § 6-1 flg.
Prosjektstøtten gis i form av 18 eller 20 prosent fradrag i skatt for kostnader knyttet til gjennomføringen av FoU-aktiviteter i det godkjente prosjektet. Det er Forskningsrådet som godkjenner skattefunnprosjektet, mens skattemyndighetene kontrollerer og godkjenner kostnadene tilknyttet det godkjente prosjektet.
Skattemyndighetene har funnet det bevist at den lønn som selskapene har utbetalt i kontrollperioden ikke er reell. Som følge av at selskapene ikke har hatt reelle lønnskostnader i kontrollperioden, har skattemyndighetene vurdert at det ikke er sannsynlig at det er knyttet øvrige kostnader til de påståtte forsknings- og utviklingsaktivitetene i selskapene. Den manglende skattemessige fradragsretten medfører en tilsvarende korreksjon i beregningsgrunnlaget for fradrag i skatt for kostnader til forskning og utvikling.
Beløpene slik de er fastsatt for de enkelte år og de enkelte selskap, er slik:
[virksomhet3] AS hadde i kontrollperioden tre godkjente skattefunnprosjekter som ga urettmessige skattefunnutbetalinger i 2004, 2005, 2007, 2008, 2009, 2010 og 2011; 800 000 kroner (i 2004), 800 000 kroner (i 2005), 287 717 kroner (i 2007), 216 327 kroner (i 2008), 1 047 448 kroner (i 2009), 1 035 170 kroner (i 2010) og 1 100 000 kroner (i 2011).
[virksomhet1] AS hadde i 2004 til 2006 ett godkjent skattefunnprosjekt. Selskapet mottok urettmessige skattefunnutbetalinger er i 2004, 2005 og 2006; 94 311 kroner (i 2004), 464 526 kroner (i 2005) og 581 920 kroner (i 2006).
[virksomhet2] AS hadde i 2004 til 2006 ett godkjent skattefunnprosjekt. Selskapet mottok urettmessige skattefunnutbetalinger i 2004, 2005 og 2006; 473 377 kroner (i 2004), 730 097 kroner (i 2005) og 800 000 kroner (i 2006).
[virksomhet4] AS hadde i kontrollperioden to godkjente skattefunnprosjekter. Det er bare det ene av disse, det med prosjektperioden fra 2010 til 2012, som omfattes av saken her. Selskapet mottok urettmessige skattefunnutbetalinger i 2010, 2011 og 2012; 760 169 kroner (i 2010), 1 100 000 kroner (i 2011) og 1 100 000 kroner (i 2012).
[virksomhet5] AS hadde ett godkjent skattefunnprosjekt med prosjektperiode fra 2011 til 2014. Selskapet mottok urettmessige skattefunnutbetalinger i 2011 og 2012; 580 367 kroner (i 2011) og 1 100 000 kroner (i 2012).
[virksomhet6] AS hadde i kontrollperioden ett godkjent skattefunnprosjekt. Selskapet mottok urettmessige skattefunnutbetalinger i 2006, 2007 og 2008; 327 450 kroner (i 2006), 800 000 kroner (i 2007) og 794 316 kroner (i 2008).
[virksomhet6] AS (tidligere [virksomhet6] AS) hadde i kontrollperioden tre godkjente skattefunnprosjekter. Selskapet mottok urettmessige skattefunnutbetalinger i 2006, 2007, 2008 og 2012; 783 524 kroner (i 2006), 774 542 kroner (i 2007), 506 896 kroner (i 2008) og 364 325 kroner (i 2012).
[virksomhet7] AS hadde i kontrollperioden to godkjente skattefunnprosjekter. Selskapet mottok urettmessige skattefunnutbetalinger i 2006, 2007, 2008 og 2012; 448 103 kroner (i 2006), 342 482 kroner (i 2007), 440 028 kroner (i 2008) og 540 612 kroner (i 2012).
De saksøkte har ikke bestridt at uberettigede utbetalinger av skattefunnmidler medfører at staten har skattekrav mot selskapene. De saksøkte har heller ikke bestridt ovennevnte beregninger av utbetalte skattefunnmidler til selskaper de har vært involvert i.
Kravet mot de saksøkte er ikke et skattekrav, men et vanlig erstatningskrav som har sitt grunnlag i mislighold av flere selskapers skattebetalingsforpliktelser.
I HR-2021-530-A avsnitt 38 og 39 uttaler Høyesterett følgende om erstatningskrav som har sitt grunnlag i mislighold av et selskaps forpliktelse til å betale avgiftskrav:
(38) Utgangspunktet er at de økonomiske skadevirkningene av et slikt mislighold først inntrer når det er avklart at selskapet selv ikke vil være i stand til å gjøre opp avgiftskravet. Erstatningskravet er med andre ord subsidiært i den forstand at skattemyndighetene ikke kan velge om de vil forfølge avgiftskravet mot selskapet eller erstatningskravet mot en tredjeperson. Erstatningskravets subsidiære karakter er omtalt i NOU 2009:4 Tiltak mot skatteunndragelser side 229, der det heter:
«Skatte- og avgiftskrav skal i utgangspunktet betales av den skatte- og avgiftspliktige. Når skatter og avgifter ikke betales, påfører dette staten et økonomisk tap. Staten kan i enkelte tilfeller få dette tapet dekket ved å rette erstatningskrav mot andre enn de skatte- og avgiftspliktige.
(...)
Det vil som hovedregel ikke foreligge noe økonomisk tap for staten før det er klart at det resterende skatte- eller avgiftskravet ikke vil bli betalt. Dette vil for eksempel være tilfelle der et skattepliktig selskap er konkurs eller oppløst, eller der tvangsfullbyrdelse har vært forsøkt uten resultat overfor den skatte- eller avgiftspliktige.»
(39) Hovedregelen er altså at staten blir påført et økonomisk tap når det er klart at avgiftskravet ikke vil bli betalt, for eksempel der det avgiftspliktige selskapet er konkurs.
Alle de involverte selskapene er oppløst og retten legger til grunn at de underliggende skattekravene i den grad de ikke er dekket, er tapt.
Skatteetatens beregninger har under saksforberedelsen ikke vært omtvistet. Anførslene fra de saksøkte slik de fremkommer i tilsvar, prosesskriv og sluttinnlegg knytter seg til ansvarsgrunnlag, årsakssammenheng og foreldelse. Retten viser også til beslutning av 23. august 2022 vedrørende krav om utsettelse/omberamming hvor retten blant annet fremholder:
Det er rettens vurdering at en omberamming med sikte på forening av saker ikke er nødvendig. Slik retten ser det er det avgjørende i saken mot de saksøkte hvilken rolle de har hatt i sakskomplekset. Det er derfor ikke noe behov for at sakene mot D og/eller E behandles sammen med denne saken.
Videre viser retten til beslutning av 30. august 2022 vedrørende krav om forening av saken med sakene mot D og E hvor retten viser til sin tidligere beslutning hvor krav om utsettelse/omberamming ikke ble tatt til følge, og utdyper:
Retten viser til sin tidligere beslutning om å ikke omberamme hovedforhandling med sikte på forening av sakene. Retten vurderte at en omberamming med sikte på forening av sakene ikke er nødvendig. Slik retten ser det er det avgjørende i saken mot de saksøkte hvilken rolle de har hatt i sakskomplekset. Det er derfor ikke noe behov for at sakene mot D og/eller E behandles sammen med denne saken.
Det var først under de saksøktes prosedyre at det ble fremholdt at de saksøkte ikke kan ta stilling til hvorvidt utbetalingene fra skattefunnordningen er uberettigede. Retten oppfatter dette som en anførsel om at skattekravene – og dermed erstatningskravene – helt eller delvis er uberettigede. Retten er enig med saksøker i at denne anførselen er for sent fremsatt og må avskjæres, jf. tvl. § 9-16.
Staten har tidligere tatt arrest i bankkonti tilhørende selskapene [virksomhet3] AS (org.nr. [org.nr.1]), [virksomhet6] AS (org.nr. [org.nr.2] – tidligere [virksomhet6] AS), [virksomhet5] AS (org.nr. [org.nr.3]). Det som var innestående på disse kontoene avregnes mot skattekravene mot selskapene.
Som følge av dette har staten redusert kravene om erstatning med følgende beløp:
Retten legger etter dette saksøkers beregninger av skattekravene, med fradrag nevnte beløp, til grunn for beregningen av saksøkers økonomiske tap. Retten kommer nærmere tilbake til dette nedenfor.
For å bli erstatningsansvarlig er simpel uaktsomhet i utgangspunktet tilstrekkelig. For enkelte typer roller er uaktsomhetsansvaret lovfestet. I aksjeselskap følger ansvarsgrunnlaget for daglig leder, styremedlemmer og aksjeeiere av aksjeloven § 17-1 første ledd som lyder slik
Selskapet, aksjeeier eller andre kan kreve at daglig leder, styremedlem, medlem av bedriftsforsamlingen, gransker eller aksjeeier erstatter skade som de i den nevnte egenskap forsettlig eller uaktsomt har voldt vedkommende.
For tap påført saksøker før 2007 er aktuelt ansvarsgrunnlag det ulovfestede culpaansvaret.
Aksjeloven § 17-1 lovfester det alminnelige uaktsomhetsansvaret (skyldansvar) for tap som påføres selskapet eller «andre». Staten som skattekreditor er å regne som «andre» i bestemmelsens forstand. Skyldkravet etter bestemmelsen er forsett eller uaktsomhet.
Tilsvarende som i ulovfestet rett må skadevolder kunne bebreides for ved handling eller unnlatelse å ha opptrådt uforsvarlig eller uaktsomt, jf. bl.a. Høyesteretts avgjørelse i HR-20172375-A avsnitt 25.
Overtredelser av styrets og daglig leders plikter og ansvar etter aksjeloven er momenter som kan tale for at det foreligger ansvar etter aksjeloven § 17-1, jf. bl.a. Høyesteretts dom i HR2016-1440-A med ytterligere henvisninger. Det er imidlertid en risiko å drive virksomhet. Ikke enhver feilvurdering eller kritikkverdig opptreden vil medføre erstatningsansvar, jf. Mads Henry Andenæs, Aksjeselskaper og Allmennaksjeselskaper, 3. utgave 2016, side 647.
Når det gjelder selskapsledelsens oppgaver og ansvar, fremgår disse av aksjelovens § 6-12 flg. Styret skal blant annet sørge for forsvarlig forvaltning av virksomheten, holde seg orientert om selskapets økonomiske stilling og «plikter å påse at dets virksomhet, regnskap og formuesforvaltning er gjenstand for betryggende kontroll». Videre skal styret føre tilsyn med den daglige ledelsen og selskapets virksomhet for øvrig. Styret skal også stå for daglig ledelse dersom selskapet ikke har en daglig leder. Daglig ledelse omfatter også plikt til å sørge for at selskapets regnskap er i samsvar med lov og forskrifter, og at «formuesforvaltningen er ordnet på en betryggende måte». 
Styreleder og daglig leder har også etter skattelovgivningen en rekke plikter. Den 1. januar 2017 trådte ny lov om skatteforvaltning (skfvl.) i kraft og samtidig ble ligningsloven opphevet, jf. skfvl. § 16-1. Overgangsregler følger av skfvl. § 16-2. Etter ligningsloven § 4-2 og § 4-3 jf. § 4-5 skal selvangivelsen leveres av styret for skattepliktig selskap. Det følger av ligningsloven § 4-1 at den som har plikt til å gi opplysninger etter loven skal opptre aktsomt og lojalt, og bidra til at skatteplikten blir klarlagt og oppfylt. Han skal også gjøre skattemyndighetene oppmerksom på feil ved ligningen og skatteoppgjøret. Etter ligningsloven § 4-5 nr. 4 skal den som leverer selvangivelse forsikre at den inneholder så fullstendige opplysninger som han kan gi, at opplysningene er gitt etter beste skjønn og overbevisning og at de ikke på noe punkt er uriktige, samt erklære at han er kjent med at det medfører straffansvar å gi uriktige eller ufullstendige opplysninger. Kravene etter ligningsloven § 4-5 nr. 4 fremgår også direkte av selvangivelsen.
Ved vurderingen av om det foreligger skyldansvar, må det tas utgangspunkt i om aksjeeier/styremedlem/daglig leder har overtrådt de plikter som objektivt sett gjelder for vedkommende. Der disse pliktene er overtrådt, vil det være en presumsjon for at vedkommende har opptrådt uaktsomt, jf. HR-2016-1440-A avsnitt 41.
Et erstatningsansvar forutsetter årsakssammenheng mellom den saksøktes ansvarsbetingende handlinger og skattekreditorenes tap, og årsakssammenhengen må være adekvat. Sentralt i adekvansvurderingen står spørsmålet om skaden er en så upåregnelig, fjern og avledet følge av den skadevoldende handling at det ikke er rimelig å knytte ansvar til den, jf. Rt-2007-172 avsnitt 66.
Dersom man medvirker til en opplysningssvikt overfor skattemyndighetene, og den skattepliktige som en følge av dette betaler for lite skatt, vil det gjerne være adekvat årsakssammenheng mellom den erstatningsbetingende handlingen og skattekreditorenes tap.
De saksøktes formelle posisjoner i de enkelte selskapene ikke bestridt:
[virksomhet3] AS ble registrert i Enhetsregisteret i 2003 og slettet 19. oktober 2015. Selskapet ble stiftet av C. Hun var styreleder fra stiftelsen frem til D overtok vervet 15. november 2012. A var styremedlem fra stiftelsen og i hele perioden saken her gjelder.
[virksomhet1] AS ble registrert i enhetsregisteret 9. oktober 2004 og slettet 22. desember 2007 da fusjonen med [virksomhet3] AS trådte i kraft. Selskapet ble stiftet av D og han var styreleder frem til C overtok vervet 15. august 2006. A og B var styremedlemmer fra 9. oktober 2004 til 22. desember 2007.
[virksomhet2] AS ble registrert i enhetsregisteret 12. oktober 2004 og slettet 22. desember 2007 da fusjonen med [virksomhet3] AS trådte i kraft. Selskapet ble stiftet av D og han var styreleder frem til C overtok vervet 14. august 2006.
A og B var styremedlemmer fra 12. oktober 2004 til 22. desember 2007.
[virksomhet4] AS ble stiftet 7. mai 2010 og slettet 20. desember 2018. Selskapet ble stiftet av B som tegnet seg for hele aksjekapitalen. B var daglig leder og styreleder, C ble valgt til styremedlem og A ble valgt til varamedlem til styret. D ble aksjonær med en eierandel på 33 prosent i januar 2011.
[virksomhet5] AS ble stiftet 15. august 2011 og slettet 10. september 2015. Selskapet ble stiftet av D som tegnet seg for 100 prosent av aksjekapitalen. Ved stiftelsen ble D valgt til styreformann og A og B valgt til styremedlemmer. De hadde disse vervene i hele perioden saken her gjelder.
[virksomhet6] AS ble registrert i Enhetsregisteret 27. november 2001 og slettet 21. desember 2009. I kontrollperioden eide C mer enn 90 prosent av aksjene i selskapet og hun var styremedlem fra 12. juli 2006 og ut kontrollperioden. B var styremedlem fra 1. januar 2006 til 12. juli 2006, deretter var han styreleder frem til 2. juli 2009. A var styremedlem fra 1. juni 2006 og frem til selskapet ble slettet.
[virksomhet6] AS (tidligere [virksomhet6] AS) ble stiftet 3. mars 2006. Selskapet endret navn fra [virksomhet6] AS til [virksomhet6] 27. oktober 2011. Selskapet ble slettet 10. september 2015. B var styreleder fra 20. november 2006 til 8. juni 2009 og styremedlem fra 2011 til 2015. C var styremedlem fra 2006 til 2009 og eide i 2006 mer enn 90 prosent av aksjene. A var styremedlem fra 2006 til 1009 og fra 2011 til 2015.
[virksomhet7] AS ble stiftet av B og en annen person. Selskapet ble registrert i Enhetsregisteret 19. februar 2004 og slettet 10. september 2015. Ved stiftelsen tegnet B seg for 60 prosent av aksjekapitalen og ble valgt som styremedlem. Fra 7. juni 2005 til 18. januar 2006 og fra 24. oktober 2006 til 21. oktober 2014 var han styreleder. I perioden fra 19. januar 2006 til 23. oktober 2006 var han styremedlem. Fra 2006 til 2008 eide C 100 prosent av aksjene, detter ble hennes eierandel redusert til 83,3 prosent. A var styremedlem fra 28. oktober 2008 til 21. oktober 2014 og eide 16,7 prosent av aksjene fra 2008.
De saksøkte forklarte i retten at deres roller i de ulike selskapene i all hovedsak var proforma. Basert på bevisførselen synes det å være liten tvil om at det var D som tok initiativ til å stifte de ulike selskapene og reelt sett traff beslutninger knyttet til skattefunnprosjektene. At de formelle rollene i selskapene var proforma, innebærer imidlertid ikke at de saksøkte kan fritas for ansvar. Dette er vel underbygget i rettspraksis, jf. bl.a. Høyesteretts avgjørelse i Rt-2008-592 avsnitt 15 flg. I avsnitt 20 uttaler Høyesterett:
... styret og den daglige lederen har omfattende overordnede plikter med hensyn til forvaltningen av selskapet. Hensynet til at disse pliktene skal bli effektivt ivaretatt tilsier at personer som aksepterer å bli proforma registrert med de aktuelle funksjonene i
Foretaksregisteret, ikke bare skal risikere straffansvar etter aksjeloven kapittel 19, men også skal kunne holdes strafferettslig ansvarlig etter den øvrige lovgivningen.
Den proformarollen de saksøkte gjennom manglende involvering og kritikkløs tiltro til Ds disposisjoner har utvist, fritar ikke for ansvar. Styreansvaret og ansvaret som styremedlem, daglig leder og/eller eier er strengt. Styret skal fungere som en kontrollorgan og fatte beslutninger om selskapets drift. Styrets og daglig leders signaturer gir selskapets disposisjoner legitimitet utad – dette gjelder både signering av timelister, selvangivelser og andre selskapsdokumenter. De saksøkte kan dermed ikke fritas fra ansvar fordi de ukritisk har stolt på Ds avgjørelser og de dokumentene han la frem for dem til signering – selv om han er nær familie.
C, A og B hadde et selvstendig ansvar som daglig leder, eier, styremedlem og styreleder av selskapene for å ivareta de pliktene som tilligger slike posisjoner. Etter rettens syn skjerper det de saksøktes aktsomhetsplikt at de har vært klar over at deres roller var proforma.
På bakgrunn av de saksøktes forklaringer i retten, er det klart sannsynliggjort at alle de tre saksøkte har neglisjert sitt lovbestemte forvaltningsansvar og tilsynsansvar etter aksjeloven §§ 6-12 og 6-13 samt sitt ansvar etter ligningsloven.
Alle de tre saksøkte forklarte at de signerte timelister, dokumenter og årsregnskaper mv. som D og eventuelt regnskapsfører hadde utarbeidet, uten å sjekke opplysningene nærmere. De forklarte at de la alle opplysningene rundt skattefunnprosjektene til grunn som riktige, uten føre tilsyn med hvem de ansatte i De forente arabiske emirater faktisk var eller hva slags aktivitet som spesifikt foregikk i kostnads- og utviklingsprosjektene. Når det gjaldt styremøter, forklarte de at det var D som tok styringen og at det ikke var særlig prat om selve driften av selskapene eller regnskapene. De saksøkte signerte kun på timelister, årsregnskaper og andre styrevedtak som var ferdig utfylt, og som D la frem for dem.
Retten mener at dersom de tre saksøkte hadde utført sine lovbestemte plikter, ville de utvilsomt ha oppdaget at aktiviteten i de enkelte selskapene ikke var reell, og at det dreide seg om fiktive lønnskostnader for arbeidstakere som ikke utførte noe forsknings- og utviklingsarbeid.
Tilsvarende ville de saksøkte også ha oppdaget at opplysningene som ble rapportert inn i selvangivelsene og årsregnskapene, ikke var riktige.
Retten konkluderer etter dette med at det foreligger et erstatningsbetingende ansvarsgrunnlag både etter aksjeloven § 17-1 og det ulovfestede culpaansvaret.
C, A og B har ved sin opptreden både grovt uaktsomt, og til dels forsettlig, forvoldt staten en økonomisk skade ved å gi uriktige opplysninger til Skatteetaten vedrørende skattefunnprosjekter, og dermed urettmessig motta skattefradrag for forsknings- og utviklingskostnader som ikke var reelle.
Statens er påført et økonomisk tap som i det alt vesentlige ikke dekket. Etter rettens syn, er det ingen tvil om at misbruket av skattefunnordningen ikke ville vært mulig dersom de saksøkte ikke hadde påtatt seg de formelle rollene de hadde i selskapene og forsømt sine lovbestemte plikter slik de gjorde.
Retten finner etter dette at det er sannsynliggjort at de tre saksøkte har opptrådt grovt uaktsomt, jf. aksjeloven § 17-1 og det ulovfestede culpaansvaret. De saksøktes handlinger og deres neglisjering av lovbestemte plikter har påført staten et økonomisk tap, og det er nødvendig årsakssammenheng mellom handlingen og skaden.
Rettens konklusjon er at staten har erstatningskrav mot C, A og B etter aksjeloven § 17-1, og det ulovfestede culpaansvaret.
Erstatningskravene er dels overlappende, og bygger dels på solidaransvar. Retten kommer nærmere tilbake til dette nedenfor.
Skattekreditorenes krav på erstatning for tapt skatt kan foreldes. Partene er enige om at spørsmålet reguleres av foreldelsesloven § 9 nr. 1.
Utgangspunktet etter denne bestemmelsen er at krav på skadeserstatning foreldes tre år etter «den dag da skadelidte fikk eller burde skaffet seg nødvendig kunnskap om skaden og den ansvarlige».
Det er på det rene at foreldelsesfristen ble avbrutt 14. august 2020 ved at det ble tatt ut forliksklage.
Avgjørende for hvorvidt de enkelte kravene er foreldet er følgelig om skattemyndighetene hadde eller burde skaffet seg nødvendig kunnskap om skaden og den ansvarlige, før 14. august 2017. Partene er enige om dette.
Kravet til kunnskap om skaden og den ansvarlige etter foreldelsesloven § 9 nr. 1 er forstått slik at skadelidte må ha fått slik kjennskap til de økonomiske skadevirkninger han er påført eller antas å bli påført, at han objektivt sett har grunnlag for og en oppfordring til å reise søksmål, jf. Rt-2011-1029 avsnitt 35 og 36.
I Anne Cathrine Røed, «Foreldelse av fordringer» (2010) på side 298, fremgår:
Høyesterettsavgjørelser har lagt til grunn at «foreldelsesfristen begynner å løpe fra det tidspunkt da skadelidte hadde eller burde skaffet seg slike kunnskaper om skaden og skadevolder at han hadde en oppfordring til å gå til søksmål med utsikter til et positivt resultat». Dette syn fremkommer i Rt-1967-1182, og er senere fulgt opp i en omfattende rettspraksis. I dette ligger det imidlertid ikke at fordringshaver kan vente med å avbryte foreldelsesfristen til han er sikker på at søksmålet vil føre frem. Foreldelsesreglene ville bli uten realitet dersom det ble krevet kunnskap om utfallet av søksmålet. Både i forhold til ny og gammel foreldelseslov er det lagt til grunn at foreldelsesfristen begynner å løpe når «skadelidte sitter inne med slike opplysninger at han – tross uvisshet om hvilket utfall søksmålet vil få – har rimelig grunn til å få ansvarsforholdet prøvet ved domstolene.»
I HR-2021-530-A uttaler Høyesterett følgende i avsnitt 42 og 43:
(42) I etterberegningstilfellene vil en tilsvarende kunnskap ofte ikke foreligge før det er truffet endringsvedtak mot den avgiftspliktige etter skatteforvaltningsloven § 12-1 første ledd. Som allerede nevnt, er det endringsvedtaket som utløser forfallstidspunktet, og som igjen er gjenstand for inndriving av kravet. Med mindre det er holdepunkter for noe annet, er det først når inndrivingen ikke lykkes, at man kan konstatere at avgiftskravet er tapt.
(43) Dersom det avgiftspliktige selskapet er konkurs, eller det av andre grunner er på det rene at den avgiftspliktige er ute av stand til å gjøre opp avgiftskravet, vil foreldelsesfristen etter mitt syn kunne begynne å løpe uavhengig av om det er truffet endringsvedtak mot den avgiftspliktige.
Av samme dom avsnitt 49 og 51 fremgår:
(49) Det er videre på det rene at skatte- og avgiftskrav kan meldes i den skatte- og avgiftspliktiges konkursbo selv om myndighetene ikke har truffet vedtak om fastsetting, jf. Rt-1949-743 og Rt-1961-1217. I sin uttalelse 8. september 1993, JDLOV-1993-2199, fremholder Justisdepartementets lovavdeling – blant annet under henvisning til Rt-1949-743 – at det «må regnes som sikker rett at skattekrav i konkursrettslig sammenheng regnes som oppstått når den skattepliktige inntekt er innvunnet av skyldneren, selv om dette skjer før ligningsvedtaket treffes, eller Stortinget fatter sitt skattevedtak». Dette illustrerer at spørsmålet om når et krav anses å ha oppstått, må vurderes i tilknytning til det regelverket som skal anvendes.
(50) Jeg kan i det hele tatt ikke se hva som skulle være begrunnelsen for å gå veien om et endringsvedtak når det er på det rene at staten vil lide et tap fordi selskapet eller dets konkursbo er ute av stand til å betale avgiftskravet.
(51) Verken selskapet eller konkursboet vil i slike situasjoner ha noen reell interesse av å ivareta sine partsrettigheter under endringssaken. Uten en reell motpart vil forvaltningsprosessen bli «amputert» og vanskelig kunne tjene sitt formål. Når det avgiftspliktige selskapet er konkurs, er det heller ikke mulig å foreta noen enkeltforfølgning av avgiftskravet. Det gir da liten mening å treffe endringsvedtak for å fastslå forfallstidspunkt og oppnå særlig tvangsgrunnlag for utlegg etter tvangsfullbyrdelsesloven § 7-2 første ledd bokstav e, jf. skattebetalingsloven § 14-1, jf. § 1-1.
Det kan med andre ord tenkes tilfeller hvor tidspunktet for et endringsvedtak om skatteplikt ikke har avgjørende betydning for når foreldelsesfristen etter foreldelsesloven § 9 begynner å løpe.
Det avgjørende spørsmålet blir dermed om skattemyndighetene hadde oppfordring til å gå til søksmål mot C, A og/eller B mer enn tre år før forliksklage ble tatt 14. august 2020, altså før 14. august 2017. Dette må bero på en konkret vurdering. Selv om skaden ikke behøver å være kartlagt i detalj, må skattemyndighetene gis mulighet til å skaffe seg en viss oversikt over tapets omfang, jf. Rt1997-1070 på side 1079. I komplekse og omfattende saker vil dette naturlig nok ta lenger tid enn i mer kurante saker, jf. HR-2021-530-A.
Når det gjelder den konkrete vurderingen i saken her, tar retten utgangspunkt i at Skatteetaten 11. juli 2013 anmeldte C for bedrageri og for brudd på ligningsloven, regnskapsloven og bokføringsloven. I anmeldelsen ble det blant annet vist til at hun i sine ulike verv og sin tilknytning til [virksomhet4] AS, [virksomhet1] AS, [virksomhet2] AS, [virksomhet6] AS, [virksomhet6] AS (tidligere [virksomhet6] AS) og [virksomhet3] AS har gitt uriktige opplysninger i disse selskapenes selvangivelser eller medvirket til dette.
I anmeldelsen opplyses at Skatt Sør har «mistanke» om at selskapene har overrapportert kostnadene til FoU i forbindelse med krav på skattefunnfradrag og at det er «påfallende» at de aktuelle selskapene «går i pluss år etter år» ved at «de har mindre lønnskostnader enn de skulle ha hatt bare for å ha krav på de skattefunnfradrag de har krevd, og uansett «ingenting igjen» til eventuell inntektsskapende aktivitet/drift».
Slik retten ser det hadde skattemyndighetene på tidspunktet for inngivelse av anmeldelsen god oversikt over mulig uriktig rapportering og urettmessige skattefunnutbetalinger til de nevnte selskapene i perioden frem til 2011. At skattemyndighetene fant det «påfallende» at selskapene hadde positive resultater og hadde «mistanke» om overrapportering av kostnader, er etter rettens syn likevel ikke tilstrekkelig til å konstatere at skatteetaten hadde «kunnskap» verken om skatteunndragelse eller om noen skade i erstatningsrettslig forstand.
Under etterforskningen ble skatteetatens mistanke styrket. 9. desember 2014 sendte skatteetaten varsel om endring av ligning og varsel om tilleggsskatt til [virksomhet3] AS, [virksomhet1] AS og [virksomhet2] AS. I varslene fremkommer at skatteetaten finner det «sannsynlig» at selskapene urettmessig har fradragsført kostnader.
Etter rettens syn er heller ikke dette tilstrekkelig til å konstatere at skatteetaten hadde «kunnskap» verken om skatteunndragelse eller om noen skade i erstatningsrettslig forstand.
Politiets etterforskning av saken ble overført til Økokrim høsten 2015. I 2016 fikk skatteetaten innsyn i etterforskningen og sakens dokumenter. Skatteetaten påbegynte da utarbeidelse av bokettersynsrapporter. Disse ble ferdigstilt i perioden oktober 2017 til oktober 2018 og varsel om endring av ligning ble sendt til alle selskapene. I varslene ble det satt frist for tilsvar. Slik retten ser det var det først etter utløpet av tilsvarsfristene (fra 8. november 2017 til 26. oktober 2018) at det var mulig for skatteetaten å konstatere at et var unndratt skatt.
Slik retten ser det fikk, eller burde Skatteetaten skaffet seg, nødvendig kunnskap om «skaden og den ansvarlige» tidligst noe tid etter at fristen for tilsvar i varslene hadde utløpt i november 2017 til oktober 2018, jf. foreldelsesloven § 9. Det kan ikke med rimelighet sies å ha foreligget verken noe tilnærmelsesvis avklart økonomisk tap, eller kunnskap om dette, før i perioden november 2017 til oktober 2018. Retten kan derfor ikke se at det, i relasjon til foreldelsesloven § 9 nr. 1, forelå – eller burde foreligget – nødvendig kunnskap til å fremme erstatningskrav etter aksjeloven § 17-1 før dette.
Kunnskap om manglende innbetaling av skatt gir ikke nødvendigvis kunnskap om noen skade i foreldelseslovens forstand. Generelle erfaring viser at mange selskaper etter hvert innbetaler skyldige beløp. I dette tilfellet var imidlertid dette ikke sannsynlig, i og med at samtlige selskaper, med unntak av [virksomhet4] AS, var slettet fra Enhetsregisteret da varslene ble sendt ut.
[virksomhet4] AS ble slettet fra Enhetsregisteret 20. desember 2018. Manglende betaling av skatt sammenholdt med at selskapene hadde opphørt å eksistere medfører etter rettens syn at det når kravet er klarlagt, kan konstateres å foreligge en skade i erstatningsrettslig forstand.
Retten finner etter dette at Skatteetaten ikke hadde nødvendig kunnskap om skaden og den ansvarlige tidligere enn tre år før forliksklage ble tatt ut i august 2020.
Retten kan som nevnt ikke se at det er holdepunkter for at skatteetaten «burde skaffet seg» nødvendig kunnskap om skaden og den ansvarlige på et tidligere tidspunkt enn de de facto gjorde. Retten viser i denne sammenheng til at det var et betydelig beslagsmateriale som ble gjennomgått i forbindelse med politietterforskningen og at første bokettersynsrapport i sakskomplekset forelå i oktober 2017. Også dette er innenfor treårsfristen.
At anmeldelsen i 2013 i det alt vesentlige var identisk med erstatningskravet i saken, fører etter det ovenstående ikke til et annet resultat.
Erstatningskravene er følgelig ikke foreldet.
Erstatningskravene er som sagt dels overlappende, og bygger på solidaransvar. I de selskapene hvor de saksøkte har hatt sentrale verv finner retten det riktig å dele ansvaret likt mellom dem. Fordelingen blir da slik:
[virksomhet3] AS mottok urettmessige skattefunnutbetalinger i 2004, 2005, 2007, 2008, 2009,
2010 og 2011 med til sammen 5 286 662 kroner. Selskapet ble stiftet av C. Hun var styreleder fra stiftelsen frem til D overtok vervet 15. november 2012. A var styremedlem fra stiftelsen og i hele perioden saken her gjelder.
C og A holdes solidarisk ansvarlig for tapet på 5 286 662 kroner.
[virksomhet1] AS mottok urettmessige skattefunnutbetalinger er i 2004, 2005 og 2006.
Selskapet ble stiftet av D og han var styreleder frem til C overtok vervet 15. august 2006. A og B var styremedlemmer fra 9. oktober 2004 til 22. desember 2007.
C, A og B holdes solidarisk ansvarlig for tapet i 2006 som var på 581 920 kroner.
A og B holdes solidarisk ansvarlig for tapet i 2004 og 2005 som til sammen var på 558 837 kroner.
[virksomhet2] AS mottok urettmessige skattefunnutbetalinger i 2004, 2005 og 2006. Selskapet ble stiftet av D og han var styreleder frem til C overtok vervet 14. august 2006. A og B var styremedlemmer fra 12. oktober 2004 til 22. desember 2007.
C, A og B holdes solidarisk ansvarlig for tapet i 2006 som var på 800 000 kroner.
A og B holdes solidarisk ansvarlig for tapet i 2004 og 2005 som til sammen var på 1 203 474 kroner.
[virksomhet4] AS mottok urettmessige skattefunnutbetalinger i 2010, 2011 og 2012. Selskapet ble stiftet av B som tegnet seg for hele aksjekapitalen. B var daglig leder og styreleder, C ble valgt til styremedlem og A ble valgt til varamedlem til styret. D ble aksjonær med en eierandel på 33 prosent i januar 2011.
C og B holdes solidarisk ansvarlig for det samlede tapet på 2 960 169 kroner.
[virksomhet5] AS mottok urettmessige skattefunnutbetalinger i 2011 og 2012. Selskapet ble stiftet av D som tegnet seg for 100 prosent av aksjekapitalen. Ved stiftelsen ble D valgt til styreformann og A og B valgt til styremedlemmer. De hadde disse vervene i hele perioden saken her gjelder.
A og B holdes solidarisk ansvarlig for det samlede tapet på 1 680 367 kroner.
[virksomhet6] AS mottok urettmessige skattefunnutbetalinger i 2006, 2007 og 2008. C mer enn 90 prosent av aksjene i selskapet og hun var styremedlem fra 12. juli 2006 og ut kontrollperioden. B var styremedlem fra 1. januar 2006 til 12. juli 2006, deretter var han styreleder frem til 2. juli 2009. A var styremedlem fra 1. juni 2006 og frem til selskapet ble slettet.
C, A og B holdes solidarisk ansvarlig for det samlede tapet på 1 921 766 kroner.
[virksomhet6] AS (tidligere [virksomhet6] AS) mottok urettmessige skattefunnutbetalinger i 2006, 2007, 2008 og 2012. B var styreleder fra 20. november 2006 til 8. juni 2009 og styremedlem fra 2011 til 2015. C var styremedlem fra 2006 til 2009 og eide i 2006 mer enn 90 prosent av aksjene. A var styremedlem fra 2006 til 2009 og fra 2011 til 2015.
C, A og B holdes solidarisk ansvarlig for tapet i 2006, 2007 og 2008 som utgjør 2 064 962 kroner.
A og B holdes solidarisk ansvarlig for tapet i 2012 som utgjør 364 325 kroner.
[virksomhet7] AS mottok urettmessige skattefunnutbetalinger i 2006, 2007, 2008 og 2012. Ved stiftelsen tegnet B seg for 60 prosent av aksjekapitalen og ble valgt som styremedlem. Fra 7. juni 2005 til 18. januar 2006 og fra 24. oktober 2006 til 21. oktober 2014 var han styreleder. I perioden fra 19. januar 2006 til 23. oktober 2006 var han styremedlem. Fra 2006 til 2008 eide C 100 prosent av aksjene, detter ble hennes eierandel redusert til 83,3 prosent. A var styremedlem fra 28. oktober 2008 til 21. oktober 2014 og eide 16,7 prosent av aksjene fra 2008.
C og B holdes solidarisk ansvarlig for tapet i 2006 og 2007 som utgjør 790 585 kroner
C, A og B holdes solidarisk ansvarlig for tapet i 2008 og 2012 som utgjør 980 000 kroner.
Oppsummert: 
C, A og B holdes solidarisk ansvarlige for 581 920 + 800 000 + 980 000 + 1 921 766 + 2 064 962 = 6 348 648 kroner.
C og B holdes solidarisk ansvarlige for 2 960 169 + 558 837 + 790 585 = 4 309 591 kroner.
A og B holdes solidarisk ansvarlige for 558 837 + 1 203 474 + + 1 680 367 + 364 325 = 3 807 003 kroner.
C og A holdes solidarisk ansvarlige 5 286 662 kroner.
Staten har som nevnt tidligere tatt arrest i bankkonti tilhørende selskapene [virksomhet3] AS
(org.nr. [org.nr.1]), [virksomhet6] AS (org.nr. [org.nr.2] – tidligere [virksomhet6] AS), [virksomhet5] AS (org.nr. [org.nr.3]). Det som var innestående på disse kontoene avregnes mot skattekravene mot selskapene og kravene på erstatning reduseres tilsvarende.
Staten har opplyst at det samlede erstatningskravet etter dette utgjør 18 834 758 kroner og at ansvaret for C skal begrenses til 15 188 806 kroner, for A til 15 084 0011 kroner og for B til 13 567 919 kroner. Retten finner ikke grunn til å gå nærmere inn på dette, idet retten har funnet vilkårene for lemping oppfylt.
Et erstatningsansvar kan lempes etter skadeserstatningsloven § 5-2. Lempingsregelen gjelder også for erstatningsansvar ilagt med hjemmel i aksjeloven § 17-1, se aksjeloven § 17-2. Av bestemmelsens første punktum fremgår at erstatningsansvaret kan lempes når retten finner at ansvaret er «urimelig tyngende» for den ansvarlige. Ved avgjørelsen skal det tas hensyn til «skadens størrelse, den ansvarliges økonomiske bæreevne, foreliggende forsikringer og forsikringsmuligheter, skyldforhold og forholdene ellers».
Utgangspunktet er at skadelidte har krav på full erstatning. Kravet på erstatning bygger på sterke legislative hensyn, og det skal sterke grunner til å bryte med disse. Et eventuelt lempingsresultat må ikke bli urimelig overfor skadelidte, jfr. Prp. 1973 s. 40. Mot hensynet til skadelidte står hensynet til den ansvarlige. Sentralt er her skadevolders «økonomiske bæreevne» sett i forhold til «skadens størrelse». Kriteriet «urimelig tyngende» knytter seg først og fremst til den ansvarliges samlede økonomiske situasjon, dvs. hans formuesforhold, inntekt, inntektsmuligheter i fremtiden, forsørgelsesplikter o.l. Spørsmålet blir om økonomien til de saksøkte sett i forhold til erstatningssummen er slik at ansvaret blir urimelig tyngende. Vilkåret «urimelig tyngende» er strengt, det vil si at det skal mye til. Skadelidte skal ha full dekning, mens skadevolderen skal ha vern mot ruinerende ansvar. Særlig kan lempingsregelen være aktuell for privatpersoner uten formue eller forsikring. Men også i slike tilfeller skal lemping bare skje i unntakstilfeller. Dette gjelder både forsettlige og uaktsomme overtredelser og selv om det er små utsikter til at den ansvarlige vil bli i stand til å betale kravet i sin helhet. Som eksempel fra rettspraksis hvor lemping er nektet ved uaktsomme overtredelser av skattelovgivningen, kan det vises til LB-2012-40411 (overfor tiltalte B) og LB-2013-191777. Borgarting lagmannsrett la i sistnevnte dom til grunn at selv om den proforma daglige lederen og styrelederen ble lurt av sin egen bror og den involverte advokaten, skulle det ikke skje noen lemping av ansvaret.
I saken her taler hensynet til skyldforhold taler etter rettens syn mot lemping. Retten har funnet det bevist at de saksøkte har opptrådt grovt uaktsomt ved utøvelsen av sine formelle posisjoner. Retten mener det også er sannsynliggjort at de saksøkte har opptrådt delvis forsettlig, herunder at de visste at visse opplysninger gitt i forbindelse med skattefunnprosjektene ikke var korrekte.
C har levert timer og signert timelister i [virksomhet7] AS og [virksomhet5] AS, selv om hun ikke hadde utført noe arbeid i selskapet. Etter egen forklaring forstod hun ikke at timelisten gjaldt henne selv. Hun bare signerte timelister etter beskjed fra ektemannen sin, D. Etter rettens vurdering er denne forklaringen lite troverdig i og med at antall timer, hvem som er ansatt og hvilket prosjekt det gjelder fremgår av timelistene. Timeantallet er dessuten svært omfangsrikt, til tross for at C etter egen forklaring ikke arbeidet i det hele tatt. Dette underbygger etter rettens syn at C forstod at hun signerte for fiktive arbeidstimer. Det er også påfallende at hun ikke hadde innsikt i hva de ulike selskapene angivelig jobbet med, til tross for at hun bodde i Dubai over flere år. A har signert og attestert timelister uten at hun har utført reelt arbeid knyttet til skattefunnprosjektet i det enkelte selskap. Hun har levert timelister knyttet til skattefunnprosjekt i [virksomhet7] AS i 2008 og 2012, på henholdsvis 466 og 248 timer. I retten har hun ikke kunnet redegjøre for hva disse arbeidstimene dreide seg om, men erkjente at det var hennes underskrift. Hun forklarte at hun aldri har jobbet med webdesign, slik det fremgår av timelistene at hun skal ha gjort.
B var aktivt involvert i [virksomhet7] AS. Dette fremgår blant annet ved den dokumentasjonen som er sendt inn til Norges Forskningsråd, herunder søknadsrapport, årsrapport mv., sammenholdt med epostkorrespondanse og hans egen forklaring i retten. B forklarte at han ikke har sett noen ansatte i selskapene han har vært involvert i, og at han ikke har hatt kontakt med de ansatte som skulle designe, utvikle og drive skattefunnprosjekt. Til tross for dette har B attestert timelister for arbeid som angivelig ble utført av ansatte i Dubai for [virksomhet7] AS, i blant annet 2007 og 2008. Han har også attestert sin kones timelister, selv om hun ikke hadde utført reelt arbeid, jf. redegjørelsen over.
Også fremlagt e-postkorrespondanse underbygger at både A og B var kjent med at det ble ført fiktive timelister på skattefunnprosjekter. Retten viser til epostkorrespondanse fra 24. april 2010 mellom A og D hvor B var kopimottaker. Her foreslår D at familiens reise til Dubai kan finansieres ved å føre timer på barnebarna, F og G. D skriver:
Slapp av, jeg planlegger Dubai tur som følger:
F og G. Billett til Dubai belastes på [virksomhet3], så får vi skrive noen timer, betale ut litt lønn og skrive noe diett. Alt dette vil bli kostnadsført på [virksomhet3] skattefunn prosjekt slik at vi får 20% tilbake. Jeg mener at jeg skal klare å dekke alle kostnadene under prosjektet.
Du A, der bør vi bokføre billetter og bokføre diett. Vi må lage et nytt skattefunn prosjekt til deg slik at du kan skrive timer mens du er her nede.
Som eksempel.
Reise tur/retur Dubai for oppstart av skattefunn prosjekt ca. 6000.
Diett, 2.500 pr. dag i 20 dager = 50.000 (her må jeg sjekke skatt på diett først) Skattefunn timer, jobb i Dubai. ca. 170 timer a kr. 100
Tilskudd fra skattefunn kun for din tur til Dubai
Reise 6000 20% Kr. 1.200
Diett 50.000 20% kr. 10.000
Skattefunn 170 * 100 Kr. 17.000
Tilsammen støtte kr. 28.200
Jeg planlegger et nytt prosjekt og da kan B reise ned til Dubai for igangsetting av prosjektet. Der kan jeg også skrive endel kostnader.
Hold mine tanker for dere selv, men det er viktig at vi får startet opp skattefunn prosjektet til HMU.
A svarte:
Vi slapper av ift tur, vi har spart de 50000, og kanskje vi klarer å spare litt til i mai og juni.
Går nesten litt sport i å se hvor lite penger vi kan bruke:)
Putt sobril i mamma så går det så fint så, he he
B har det klart for seg et skattefunnprosjekt for HMU, vi får ta noen runder når du kommer hjem med tur, skattefunn og selvangivelse:9)
Selv om retten mener det er sannsynliggjort at de saksøkte har opptrådt grovt uaktsomt og delvis forsettlig i forbindelse med skatteunndragelsene, synes det å være liten tvil om at det er D som reelt sett har organisert og lagt til rette for misbruk av skaffefunnordningen. Retten viser her til de saksøktes forklaringer om Ds rolle i selskapene, og hans egen erkjennelse i politiavhør og i retten. Ifølge D har ikke familiemedlemmene vært særlig involvert i skattefunnprosjektene, men han ba dem om å påta seg styreverv slik at selskapene formelt sett var registrert i Norge og dermed kunne søke om skattefunnmidler. Anmeldelsen mot de tre saksøkte ble for øvrig også henlagt, mens Økokrim valgte å ta ut tiltalte mot D. Det er med andre ord D som har hatt den dominerende rollen i selskapene.
Retten mener skyldmomentet veier tungt som argument mot å lempe ansvaret. Det sentrale skjønnstema er likevel om ansvaret vil virke «urimelig tyngende».
Når det gjelder skadens størrelse har retten kommet til at C til sammen er medansvarlig for 15 188 806 kroner, A for 15 084 011 kroner og B for kroner 13 567 919 kroner.
De saksøkte forklarte i retten at de ikke hadde styreansvarforsikring og heller ikke har formue. Det er ikke fremlagt dokumentasjon hva gjelder de saksøktes inntekt og formue, men de saksøkte forklarte i retten at de har begrenset med midler; C er pensjonist og ekteparet B har en helt gjennomsnittlig inntekt og gjeldsforpliktelser knyttet til egen bolig.
Det er rettens vurdering at de saksøkte neppe har praktisk mulighet for å betale full erstatning. Selv med en betydelig reduksjon i erstatningsbeløpet vil de saksøkte ha en meget trang økonomi i mange år fremover. At ansvaret vil være tyngende, selv etter en lempning, er derfor på det rene. Når det i § 5-2 vises til «den ansvarliges økonomiske bæreevne», finner retten at dette klart trekker i retning av lempning.
Sett i sammenheng med de saksøktes underordnede rolle i forhold til D, finner retten at deres ansvar skal lempes. Betaling av full erstatning vil bare kunne skje ved oppofrelser som etter rettens syn ikke står i noe rimelig forhold til den bebreidelse som kan rettes mot dem, og vil etter rettens syn være «urimelig» tyngende for de saksøkte.
Lempning skal ikke skje uten at det legges betydelig vekt på skadelidtes interesse. Her er det snakk om fellesskapets midler. Etter rettens syn er det likevel i skadelidtes interesse at erstatningen settes til et beløp de saksøkte kan ha mulighet for å betale. Det vil være av begrenset betydning for staten å tilkjenne en erstatning som ikke blir betalt. Det er derfor etter rettens mening riktig å lempe ansvaret slik at de saksøktes betalingsevne ikke blir ødelagt. Et ansvar som kan bæres selv om det er tungt, vil også ha betydning for betalingsviljen.
På bakgrunn av de saksøktes forklaringer, legger retten til grunn at betalingen av erstatningen må lånefinansieres. Et lån på rundt 3,5 millioner kroner for hver av de saksøkte bør være mulig å betjene med deres eiendeler, inntekter og inntektspotensiale.
Etter rettens syn taler allmenn- og individualpreventive hensyn mot lempning i et tilfelle som dette, men størrelsen på erstatningen vil her uansett virke så tyngende at et prevensjonshensynene ikke vil bli svekket.
Etter en helhetsvurdering av de forhold som er av betydning for spørsmålet om lempning, settes samlet erstatning til 10,5 millioner kroner som de saksøkte holdes solidarisk ansvarlig for. Retten mener erstatningsnivået da er satt slik at låne- og betalingsmulighetene blir noenlunde realistiske.
Etter tvisteloven § 20-2 første ledd har en part som har vunnet saken, krav på full erstatning for sine sakskostnader fra motparten. Etter andre ledd er saken vunnet hvis parten har fått medhold fullt ut eller i det vesentlige. Utgangspunktet for vurderingen vil være partenes påstander sammenholdt med domsresultatet.
De saksøkte påsto seg frifunnet. Staten la i stevningen ned slik påstand:
Opprinnelig påstand var dermed utformet slik at de samlede kravet var på nærmere 45 millioner kroner.
Slik retten ser det har ingen av partene fått medhold fullt ut eller i det vesentlige. Ingen av partene kan da anses å ha vunnet saken, jf. tvisteloven § 20-2 første og andre ledd, mens begge parter har fått medhold av betydning, jf. tvisteloven § 20-3.
Selv om staten har vunnet frem hva gjelder vilkårene for erstatning, innebærer tingrettens resultat at det samlede idømte erstatningsbeløpet er betydelig lavere enn summen av beløpene slik de fremkom i opprinnelig påstand. Dette gjelder både differansen og den relative betydningen av differansen, jf. Rt-2010-727.
Hovedregelen når ingen av partene har vunnet saken, er at partene dekker hver sine kostnader. Det kan gjøres unntak fra dette når tungtveiende grunner tilsier det, slik at en part som har fått medhold av betydning helt eller delvis kan tilkjennes sakskostnader. Terskelen for dette er relativt høy, se blant annet HR-2018-267-U avsnitt 26.
Ved vurderingen av om en part har fått medhold av betydning og om det foreligger tungtveiende grunner for tilkjennelse av sakskostnader, skal det særlig legges vekt på hvor mye parten har fått medhold i, og andelen av sakskostnadene som knytter seg til den delen av saken, i tillegg til momentene i § 20-2 tredje ledd, jf. tvisteloven § 20-3 andre punktum. Det har også betydning hvor «hovedtyngden i de reelle tvistepunkter har ligget», jf. blant annet Rt-2011-1294 avsnitt 19.
Slik retten ser var hovedtyngden i saken både knyttet til vilkårene for erstatning, spørsmål om foreldelse og utmåling/lemping. Ut fra en samlet vurdering kan retten ikke se at det foreligger tungtveiende grunner for å tilkjenne noen av partene sakskostnader.
Resultatet blir at hver av partene bærer egne sakskostnader.
På grunn av andre gjøremål er dommen ikke avsagt innen lovens frist.
DOMSSLUTNING